AUÉ.
SUPLEMENT SETMANAU DETH DIARI.

DISSABTE 8 DE HEREUER DE 2003 N. 48.

En mai comencen es trabalhs deth nau CEIP Garona de Vielha.
Ensenhament invertís ath torn d'uns 6 milions d'èuros en equipaments escolars.

Ua unitat d'educacion especiau entàs mainatges d'Aran e Ribagorça.

En Ajuntament de Vielha s'amassèren Pau Perdices, Emili Pons e Ramon Alturo entà presentar es projèctes.
V. GARCIA.

V. Garcia Vielha (CASTIÈRO).
Dimèrcles passat, en Ajuntament de Vielha-Mijaran, se presentèc, ara comunautat educatiua e ara societat, eth projècte deth nau CEIP Garona e er avantprojècte de reabilitacion integrau der IES Aran. I assistiren eth Director Generau de Centres Educatius, Emili Pons e eth Delegat Territoriau d'ensenhament dera Generalitat, Ramon Alturo. Aquiu madeish, Emili Pons expausèc qu'a compdar deth mes de mai començaràn es trabalhs deth nau centre d'educacion infantila e primària. Aguesti supausaràn ua inversion, per part d'ensenhament, d'uns tres milions d'èuros e seràn finalizadi en un tèrme de dus ans. Alturo didec qu'"eth CEIP Garona serà ua escòla de tres linhes (ua linha ei un grop de 25 escolans)". Segontes Pons era escòla aurà ues installacions pròpries e non seràn compartides damb er IES, "atau madeish s'incorpòren nauetats coma era installacion de cablejat enes aules entàs ordenadors e er escauhament dera aigua sanitària a compdar de plaques solares". En aguesta presentacion Ramon Alturo tanben anoncièc qu'abantes de finalizar eth cors se meterà en foncionament ua unitat d'educacion especiau. Er objectiu d'aguesta prepausa ei integrar as mainatges entà que poguen auer ua escolaritat compartida. Tanben acuelherà mainatges dera Alta Ribagorça. Er avantprojècte der IES mòstre era possibilitat de remodelament. Pons higec qu'en 8 mesi poirie èster a punt eth projècte executiu e a compdar d'aguest, er inici des trabalhs. Aguesta reforma supausarà ua inversion d'uns 1.8 milions d'èuros. Pera sua part, er alcalde de Vielha-Mijaran, Pau Perdices, manifestèc qu'eth pròplèu abriu se daurirà era escòla mairau qu'a supausat ua inversion de 900 mil èuros.

Era XXVI Marcha Beret anullada peth fòrt temporau de nhèu e eth risc de lauegi.

Naut Aran crompe ua maquina austriaca entà mercar eth circuït de hons de Beret.

AUÉ 8 DISSABTE, DE HEREUER DE 2003.

II.

Era nhèu e es lauegi determinen anullar era XXVI Marcha Beret.
Era direccion descarte convocar era pròva en abriu pera qualitat dera nhèu e pera dificultat de mercar eth circuït.
Redaccion BARCELONA.
Era organizacion dera Marcha Beret prenec, eth passat diuendres 31 de gèr, era decision de cancellar era XXVI edicion d'aguesta competicion d'esquí de hons prevista entara prumèra dimenjada de hereuèr. Eth motiu siguec eth fòrt temporau de nhèu que deishèc barradi toti es accèssi tara Val d'Aran, tant peth Pòrt dera Bonaigua coma peth tunèl de Vielha. Aguesta nheuada que deishèc celhs de mès de dus mètres en Plan de Beret costèc un tap en hilat viari, ena 142B, atau coma fòrti riscs de lauegi ena zòna. Segontes expliquèc eth director dera pròva, Pep Padró, eth principau motiu peth quau s'a anullat era edicion 2003 ei qu'"era corsa botge ath torn d'ues 2000 persones e sonque se poirie amiar a tèrme tà abriu pr'amor des problèmes de calendari e de trapar lotjament, per'mor qu'Aran a era màger part de places aucupades pendent aguest mes". Padró higec qu'abriu ei un mes complicat en Beret, donques que comence eth desgèu e es arrius demoren ath descubèrt e, coma resulta harie impossible mercar eth traçat de manèra seguida. Tanben didec qu'era qualitat dera nhèu en aguestes dates hè dificil ua carrèra de nivèu en estil classic. Ath delà, fòrça des clubs que i participen manifestèren era impossibilitat d'assistir-i en aguesta data alternatiua. De un auta faiçon, era organizacion premanís ua carta, qu'enviarà as 1200 corredors que s'auien inscrit, en tot explicar es causes dera anullacion e en tot balhar era informacion oportuna.

Brèus.
Ath torn d'ues 14000 persones vesiten eth stand d'Aran en Fitur 2003.
Ath torn d'ues 14000 persones vesitèren eth stand dera Val d'Aran en Fitur 2003 segontes informèc eth director de Torisme Val d'Aran, Manuel Español, en tot avalorar coma fòrça positiua aguesta iniciatiua. Es huelhetons sus era nhèu, era natura e es activitats ludiques, culturaus e esportiues siguec çò mès demanat pes vesitants. Cau remercar qu'era procedença des vesites siguec ena sua màger part nacionau. Per un aute costat, eth director de Torisme Val d'Aran expausèc qu'ena presentacion as mejans de comunicacion se hec un repàs dera istòria, situacion geografica e singularitat der autogovèrn aranés, atau coma de totes es accions previstes entath 2003. Aguestes actuacions, segontes Español, "amassen eth trinòmi espòrt, salut e cultura".

LAURENT AIS.

EFE.
OPINION.
Manuel Morraja Sánchez.
Vesin de Es Bordes.

Ena Marcha Beret deth 2001 participèren un totau de 1500 esquiaires de fons.
Disconformitat pes hèts susvenguts damb era nhèu.
Enquiath 29 s'auien inscrit uns 1200 corredors.

Aguest escrit exprimís era mia disconformitat pes hèts susvenguts pendent es nheuades des darrères setmanes en municipi d'es Bòrdes, en quau demori des de hè quauqui ans. Aguesta, preten alludir ar auasilh per'mor de non hèr cas quan li parles. Es mies queishes son: 1. Aguest senhor a era obligacion de passar damb era pala trèinhèus pes carrèrs deth municipi tostemp que sigue de besonh, donques jo les pogui díder que dauant de casa mia sonque a passat dus còps des de que comencèc era nhèu. 2. Ditz qu'es veïculs parcats non permeten eth pas ara maquina, mès çò de mès graciós ei que cada dia tàs 7:45 deth maitin es coches que normaument son parcadi dejà non i son, donques toti auem marchat tà trabalhar, e se'n bèth moment n'i a auut quauqu'un pogui demostrar que i a espaci sufisent entà passar. 3. Ditz que non passe pr'amor que non a temps, mès se les digui qu'era casa a on demori ei a pè de carretèra enter Es Bòrdes (a on se sauve era maquina) e Benós (que netege enter dus o tres còps ath dia), que li còste entrar e trèir era nhèu acantierada, maugrat que damb açò m'entèrre era pòrta d'accès ara vivenda, en tot allegar qu'ei pressat? 4. E gràcies a Jaume de Vilamòs qu'a passat diuèrsi còps a netejar eth nòste carrèr despús de realizar eth sòn trabalh. Donques, toti aguesti dies auem auut de lheuar-mos abantes entà desenterrar eth coche.

Era sason de caça finalize abantes per'mor deth temporau.
Era sason de caça, ena Val d'Aran, finalizèc dus dies abantes de çò qu'ère previst pr'amor des condicions meteorologiques deth parçan. Segontes eth Sindic d'Aran, Carlos Barrera, era sason deth sanglièr auie de finalizar era darrèra dimenjada, mès se decidic acabar-la eth passat dia 31 "entà esvitar qu'es caçaires poguessen auer bèth accident, per'mor qu'eth risc de lauegi ei plan naut".
NOTARIA. RECAPTACION IMPÒSTI. ONA ARANESA. AUÉ (REDACCION). GREMI D'HOSTALERIA. LORDÈRES.

AUÉ.
EDITE: PREMSA CATALANA S.A. ELABORACIÓN: GRUP CAT.

Servicis:
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME. VIELHA CORRÈUS.

AUÉ 8 DISSABTE, DE HEREUER DE 2003.

III.

PUJÒLO.
Defensa cèsse ath delegat basc que se pelegèc en Aran.
Redaccion Vaquèira.
Eth ministre de Defensa, Federico Trillo, cessèc eth passat dimars ath coronèl deth Còs Generau des Armes der Exèrcit de Tèrra, Francisco Javier Madero García, coma delegat de Defensa en Guipuzcoa, segontes ua orden ministeriau que publiquèc eth Boletin Oficiau der Estat (BOE). Aguesta destitucion da responsa as incidents succedits eth dissabte 25 de gèr en bar dera còta 1800 dera estacion d'esquí de Baquèira Beret. Es Mossos d'esquadra sigueren alertats pes responsables dera cafeteria qu'avisèren de qu'ua persona, damb simptòmes de chaueta, organizaue ua peleja e non volie cambiar era sua actitud. Es Mossos l'arrestèren per atentar contra era autoritat publica, per desordes publics e per desaubediéncia grèu e auec de declarar dauant deth jutge de Vielha en tot deishar-lo en libertat posteriorament. Responsables deth Ministèri de Defensa esvitèren comentar eth cessament publicat en BOE e non expliquèren es rasons qu'auien motivat a préner aguesta accion.

PUJÒLO.

Eth Ministèri de Defensa esvite parlar sus er eveniment.
Es fòrtes nheuades susvengudes pendent era darrèra setmana an deishat aguesti celhs de nhèu ena zòna de Beret.

AUÉ.

Naut Aran crompe ua maquina entà mercar eth circuït de hons de Beret.
En 2003 eth Consistòri gestionarà eth complèxe de hons de Beret damb era collaboracion de Baquèira.
V. Garcia, SALARDÚ.
Era pròplèu setmana, er Ajuntament deth Naut Aran aquerirà ua maquina austriaca, CASTBORED P-10, especializada en mercar circuïts de hons, segontes expliquèc er alcalde deth Naut Aran, Victor Leon. Aguesta que supausarà ua inversion de mès de 120.202 èuros serà finançada totaument peth Consistòri e se sauvarà en parcatge des maquines dera estacion. Prumèrament serà esprovada per Baquèira Beret pendent aguesta fin de sason entà qu'a compdar deth 2003 passe a èster gestionada per Ajuntament deth Naut Aran. Cau díder qu'aguest projècte sorgic d'un acòrd enter Leon e responsables dera estacion de Baquèira Beret per'mor der interés per desvolopar er esquí nordic en parçan. Atau madeish, "es objectius son potenciar er esquí de hons que cada còp a mès adèptes", didec Leon. Er Ajuntament non sonque vò ampliar er actuau circuït de hons de Beret, senon que tanben contemple bastir un pònt en Òrri e apariar eth traçat enquiara zòna de Montgarri. Era prumèra inversion d'aguest futur complèxe serà eth bastiment d'ua caseta a on se crubaràn es forfaits e, qu'ath delà, tanben servirà entà sauvar es apertenéncies des esquiaires. Encara qu'en un principi s'emplegaràn es infraestructures dera estacion ei previst qu'aguest projècte se desvolope en desparières fases. Leon didec qu'"eth prètz deth forfait servirà entà poder pagar es jornaus deth personau" e higec qu'es classes de hons anaràn a cargue dera EEE (Escòla Espanhòla d'esquí).

CASTIÈRO.
Tres arrestats ena Val d'Aran per un delicte de panament.
Redaccion VIELHA.
Dimèrcles passat, en Aran, es Mossos d'esquadra arrestèren a tres residents sasoèrs d'escunhau (que sonque i demoren en iuèrn) coma presumptes autors d'un delicte de panament. Es hèts se remonten ath passat deluns quan un camion que despartie begudes quedèc immobilizat pera nhèu ena C-28, entre Escunhau e Casarilh. Aguest hèt siguec profitat, possiblament, pes detenguts entà panar era carga que portaue. Posteriorament as hèts se dauric ua investigacion que finalizèc damb era detencion des presumptes autors e damb era recuperacion de part des begudes. Es detenguts quedèren en libertat despús de declarar ena Casèrna.

Quauqui lectors der Aué viatgèren era darrèra setmana entàs Estats Units e mòstra d'açò ei aguesta fotografia que mos a arribat, ena quau mos ensenhen qu'er Aué non enten de termières senon qu'ei internacionau.

AUÉ.

AUÉ, 8 DISSABTE, DE HEREUER DE 2003.

IV.

Aguest esquèma de foncionament dera mòla de Salardú mòstre coma foncionaue ua mòla damb energia idraulica.

Ara que i èm.
Jusèp Lois Sans.

Cambiar er Estatut.
Er Estat Espanhòu siguec un des prumèrs signants dera Carta Europèa des Lengües Regionaus e Minoritàries. Sense transcendéncia er Estat la ratifiquèc en tot comprometer-se a accions de proteccion en ensenhament, justícia, administracion e servicis publics, mieis de comunicacion, activitats e servicis culturaus, vida economica e sociau e servicis transfronterèrs. Ara, er Estat a hèt un informe entà explicà'c. Justifique que mès accion der Estat non ei de besonh pr'amor que ja se hèn es compromisi coma resultat deth compliment constitucionau e der Estat des Autonomies. Tant era ratificacion coma er informe detalhen es lengües a qué se referissen e distinguissen ua situacion privilegiada entath castelhan, ua segona posicion de proteccion importanta entàs lengües oficiaus qu'apareishen coma taus enes estatuts d'autonomia (catalan de Catalonha e de Balearas, valencian, euskera deth País Basc e de Navarra e galhègo), e un tresau nivèu entà lengües desprovedides d'oficicialitat estatutària (lengües d'Aragon, asturian e aranés). Eth tractament ar aranés ei insufisent, donques qu'a de plaçar-se en segona posicion damb es lengües oficiaus. Eth hèt de qu'er Estatut d'Autonomia non li age dat eth tractament que calie e que sonque sigam 8000 non justifique un tractament inferior. Posteriorament ar Estatut, Catalonha a hèt esfòrci sufisents entà declarar er aranés lengua pròpria e oficiau. Cau reformar er Estatut ( en tot díder "er aranés, varietat dera lengua occitana, ei oficiau e pròpri ena Val d'Aran"). Entretant, er Estat Espanhòu a de considerar er aranés ath nivèu deth catalan, er euscar o eth galhègo.

HISTORIA VIVA.
Redaccion Salardú (PUJÒLO)

Era incorporacion d'un cerneder entà melhorar eth procès d'obtenguda dera haria e d'ua posaraca que se botjaue damb energia idraulica.

Era Mòla de Salardú aurà un caractèr culturau.
Eth Consistòri de Salardú a elaborat un projècte entà restaurar era antica Mòla de Salardú, que foncionèc des deth sègle XVIII enquia dempús dera Guèrra Civila. Er objectiu d'aguesta iniciatiua ei recuperar eth foncionament d'aguesta entà qu'age un caractèr culturau e toristic. Era empresa "Història Viva" se n'encuede de restaurar aguesta bastida, atau coma dera petita exposicion interiora dedicada a explicar era importància des antiques mòles harières dera Val d'Aran e des expressions populares sorgides a arraïtz d'aguesta activitat. Era Mòla de Salardú, plaçada a man quèrra der arriu Aiguamòg, formaue part deth conjunt integrat pes lauaders e un ressèc. Era aigua virada der arriu neurie aguest amàs, en tot accionar atau era mòla e, fin finau, ère retornada un aute còp entar arriu. Era mòla ère compausada per tres rodets qu'accionauen, a trauèrs d'ua transmission dirècta, es tres pèires dera mòla. Posteriorament incorporèc naui mecanismes entà melhorar eth procès d'obtenguda dera haria damb un cerneder -torn entà depurar era haria- e ua posaraca que se botjaue damb energia idraulica. Tanben s'i installèc un sistèma de correges e poliches entà accionar aguesti naui aparelhs. "Història Viva", pera sua part, rebastirà tot eth sistèma idraulic e de hèr mòler damb es darrères modificacions que permeteràn mostrar eth foncionament deth cerneder e dera posaraca. Cau díder tanben que fòrça des mòles d'Aran foncionèren enes pòbles deth parçan enquia principis deth sègle XX. Er isolament d'Aran pr'amor des defisentes comunicacions hec qu'era superviuença d'aguestes bastides siguesse mès longa qu'en uns auti parçans deth Pirenèu. Mès, eth bastiment deth tunèl de Vielha e dera carretèra dera Bonaigua dauric aguesta zòna ath comèrç e era produccion locau de haria entrèc en competéncia damb ues autes harières des parçans vesins. Es mòles araneses incorpòren es caracteristiques pròpries constructives de montanha e an coma element comun un pè de huec damb humenèja.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ
SUPLEMENT SETMANAU DETH DIARI.

DISSABTE 15 DE HEREUER DE 2003 N. 49.
V. GARCIA.

Eth Director Generau d'Ordenacion e Innovacion Educatiua e eth Sindic d'Aran signèren, en Conselh Generau, aguest acòrd.

V. Garcia Vielha (CASTIÈRO).
Er acòrd entà determinar eth nombre de crèdits de lengua aranesa e des airaus que s'impartiràn en aranés ena Educacion Segondària Obligatòria siguec signat, dimars passat, ena sedença administratiua deth govèrn aranés enter eth Sindic d'Aran, Carlos Barrera, e eth Director Generau d'Ordenacion e Innovacion Educativa d'ensenhament, Pere Solà.
Signen un acòrd entà potenciar e determinar er aranés ena ESO.
Se tendirà a qu'eth 40% des crèdits dera estapa s'emplèguen en lengua aranesa.
Eth manuau de sciéncies naturaus serà eth prumèr libre dera ESO revirat.
Damb aguest convèni se sage d'adequar, ara naua ordenacion, eth procès dejà començat en an 1992 tà qu'er aranés sigue era lengua d'us e d'aprenedissatge ena ESO, atau coma era progressiua implantacion d'ensenhaments en lengua aranesa. Ei a díder, se tendirà a qu'eth 40 % des crèdits agen er aranés coma lengua veïculara. Per açò, a compdar deth cors 2002/03 s'impartiràn en aranés, ath delà dera lengua aranesa, dus airaus corresponents ath prumèr e ath tresau cors dera estapa e, a compdar de 2003/04 se higeràn en dusau e quatau cors des madeishi airaus. Pera sua part, Pere Solà, manifestèc qu'aguest acòrd formalize dus aspèctes, per un costat, er ensenhament der aranés coma ua des tres lengües coetanèes en Aran e, per un aute, eth der ensenhament en lengua aranesa. Aguest projècte plantege auer en compde eth besonh de materiau e era disponibilitat de professorat. En relacion ath materiau eth cap dera OFEA, Jusèp Loís Sans, didec qu'eth pròplèu an gesserà eth prumèr libre revirat de sciéncies naturaus. Entad açò qu'ei ath professorat higec, que "s'a publicat en BOE eth programa tà futures places de professor d'institut". Segontes informèc Barrera, eth tèma deth finançament entà editar libres s'analisarà enes comissions de seguiment e higec qu'"açò non serà cap de problèma entà amiar en dauant aguest convèni".

Presenten era prumèra mapa escolara deth territòri Occitan e Catalan.

Eth Partit Popular desestime en Parlament era sua pròpria prepausa sus era Lei d'Aran.

AUÉ 15 DISSABTE, DE HEREUER DE 2003.

II.

Presenten era prumèra mapa escolara d'Occitània, Catalonha e era UE.
Eth govèrn aranés ne liurèc un a cadua des escòles e instituts dera Val d'Aran.
Redaccion Vielha (CASTIÈRO).
Era presentacion dera prumèra mapa escolara Occitània Catalonha e Union Europèa, ena sala d'actes der Ajuntament de Vielha-Mijaran, servic entà autrejar-ne un a cadua des escòles e instituts d'Aran. Joan Becat, catedratic catalan dera Universitat de Perpinhan e gran coneishedor des lengües europèes auec era idia de realizar aguest projècte amassa damb era collaboracion de Florian Vernet, dera Universitat de Montpelhièr. Eth catalan e er occitan son es lengües utilizades mès, tostemp en tot mantier es toponims de cada territòri ena sua lengua pròpria. Aguest mapa qu'a ua escala 1:1,500000 cònste de dus dessenhs, per un costat, eth territòri Catalan e Occitan e, per aute costat, era formacion dera Union Europèa. Eth cap dera OFEA, Jusèp Loís Sans, expliquèc qu'aguest territòri amasse un totau de 23 milions de persones, enter catalans e occitans e qu'"enes escòles cau sajar de cambiar era vision tradicionau e tipica qu'auem d'euròpa". De un aute biais, en aguest projècte educatiu i an collaborat tanben Amics Estudis Catalans ena Universitat de Perpinhan, eth CIRDOC, eth Conselh Generau d'Aran, eth Departament de PTOP, er Eurocongrès 2000 dera òbra culturau de l'Alguer e eth POL de Recorsi Educatius Catalans. Cau híger qu'aguest mapa escolar ei acompanhat damb un nomenclator de toti es nòms en catalan e occitan.

Brèus.
Baquèira artenh eth permís entà bastir 2500 places de parcatges ena còta 1500.
Es permisi entà bastir un parcatge ena zòna 1500 de Baquèira dejà an estat concedidi ara empresa Baquèira Beret, segontes informèc eth director dera estacion, Aureli Bisbe, qu'anoncièc qu'a compdar dera primauera començaràn es trabalhs. Aguest parcatge de cinc plantes aurà ua capacitat entà 2500 places, ues 1500 entàs esquiaires e era rèsta entàs proprietaris des apartaments e es clients der òtel que se pogue bastir ena zòna. Aguesta notícia sorgic dempús des hèts subervenguts pendent era darrèra dimenjada degut ath tap de coches que se produsic ena C-28, en tram enter Vielha e Baquèira, qu'evidéncie era mancan de places de parcatge ena zòna. Cau remercar tanben, qu'eth temporau de nhèu agreugèc aguest problèma per'mor que non se podec netejar era C142B entà accedir tà Beret e, per aquerò, autant eth parcatge de Beret coma eth d'Òrri demorèren barradi. Segontes Bisbe, "portam tres ans en tot demanar aguesti permisi e non a estat enquia ara que mo'les an concedit". Bisbe tanben manifestèc qu'era Val d'Aran a creishut en toti es nivèus, mens en des infraestructures, e qu'aguest problèma non ei eth tòrt de Baquèira senon que "nosati sajam de hèr tot çò de possible entà melhorà'c". Sus era prepausa deth còsso der Ajuntament de Vielha e Mijaran, Joan Riu, Bisbe didec que serie ua solucion mès as problèmes suscitats pera grana quantitat de coches qu'accedissen tà Vaquèira e que calerie estudiar-la ath hons. Joan Riu, setmanes entà darrèr, declarèc que s'artenhie era alcaldia impulsarie un telesèra de Vielha a Vaquèira entà esvitar atau es problèmes de circulacion ena C-28.

Occitan e catalan son es lengües d'aguest projècte.

AUÉ.

Ei ua mapa fisica deth territòri qu'acorròpe es Païsi Catalans e Occitans.

Agenda.
EXPOSICIONS. Arties. Exposicion de "Bruisheria e objèctes estonants e fantastiques creatures" ena sala der Ajuntament d'Arties. Enquiath 27 de hereuèr. s Exposicion "Dali-Las esculturas 1969-1976". Enquiath 25 de hereuèr. Es desparières escultures seràn expausades en Parador d'Arties. Vielha. Exposicion d'aquarèlles, ena Caixa de Catalunya de Vielha, e d'acrilics, en Otèl Tuca de Betren, deth pintor Luciano Couselo. Deth 7 enquiath 23 de hereuèr.

CONVOCATÒRIES. Vielha. A compdar deth pròplèu mes de març, eth Departament de Joenessa deth Conselh Generau d'Aran activarà ua bossa de trabalh entà joeni de 16 a 29 ans. Les s Aué entàs 7 dera tarde es vesins de Les conviden a toti es que se volguen híger ara grèva en contra dera guèrra. Pera sua part, er Ajuntament deth municipi convidarà a toti es assistents a chicolate.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME. VIELHA. CORRÈUS.

AUÉ.
EDITE: PREMSA CATALANA S.A. ELABORACIÓN: GRUPCAT.

NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ 15 DISSABTE, DE HEREUER DE 2003.

III.

CASTIÈRO.
Vielha apròve modificar es Ordenances Fiscaus.
Redaccion Vielha.

BARCELONA.

Es nautes e baishes der impòst IAE contunharàn existint.
Dijaus passat, eth Plen der Ajuntament de Vielha e Mijaran siguec convocat entara session extraordinària entà aprovar provisionaument era modificacion des Ordenances Fiscaus. Per un costat, er impòst abolit der IAE e, per un aute costat, er impòst que se crube as empreses qu'emplèguen terren public es quaus an de pagar un 1.5% des sòns beneficis ar Ajuntament. Atau madeish, era equipa de govèrn manifestèc qu'a compdar d'ara aurà un padron qu'enregistrarà es nautes e baishes des empreses e un listat crubatòri. De un aute biais, en madeish tanben s'aprovèc eth Plan Especiau numerò 18 deth Plan Parciau de Betren. En aguest se parlèc d'un cambi de plaçament des lotjaments en favor des establiments. Tanben s'aprovèc eth convèni urbanistic soscrit enter eth Consistòri, Lòcs Residenciaus d'Aran e Loís Beso Ates, vesin de Vielha. En aguest convèni qu'afavorís a totes dues parts, Beso cedís ar Ajuntament ua parcèlla darrèr der antic estudi de Vilac, era quau poirie èster, en un futur, ua plaça o ua zòna d'equipaments.

AUÉ.

Eth deputat ath Parlament peth PSC-CpC, Paco Boya, e eth còsso der Ajuntament de Vielha-Mijaran, Joan Riu, ena sedença d'UA.

Eth PP desestime era sua pròpria prepausa sus era Lei d'Aran.
Es populars auien signat tamb es fòrçes politiques araneses, exceptat CDA, ua prepausa conjunta.
Redaccion Barcelona.
Eth Partit Popular de Catalonha se vedec obligat a desestimar ua prepausa non de lei presentada en Parlament, dimèrcles passat, per'mor qu'era rèsta de partits politics non l'emparèren. Eth motiu ei qu'eth PP auie signat tamb es fòrçes politiques araneses, exceptat CDA, eth document dera Taula de Vielha a on acordèren es desparières modificacions que prepausen entà modificar era Lei d'Aran. Segontes eth deputat deth PSC, Paco Boya, "pensam que sonque se poirà modificar era Lei d'Aran damb eth consens dera ponéncia conjunta" e higec que "toti es documents o prepauses que se volguen presentar auràn d'èster aprovats per miei dera Taula de Vielha". Cau rebrembar qu'en mes d'abriu d'est'an passat s'amassèren toti es partits politics dera Val d'Aran entà crear era Taula de Vielha ena quau, per consens, se signèc un document en qué s'arribaue a un acòrd d'objectius e proposicions entà modificar era actuau Lei d'Aran. Per un aute costat, pr'amor des grani acantieraments de nhèu es socialistes persuten ath govèrn dera Generalitat a elaborar un catalòg de zònes de risc de lauegi en tot eth Pirenèu entà proïbir en aguesti parçans eth bastiment de lotjaments e era practica d'activitats dangeroses que poguen méter en perilh era vida des persones. Atau eth PSCCpC a presentat ua prepausa non de lei damb er objectiu de préner mesures avientes qu'esviten possibles problèmes.

Era nhèu a debat en Parlament.

CASTIÈRO.
Se classen cinc corredors deth CAEI entath Trofeo Topolino.
Redaccion VIELHA.
Era dimenjada passada se celebrèc eth Trofeo EOE ena estacion de Sierra Nevada de Granada, a on es corredors infantils deth CAEI obtengueren boni resultats. Aguesta pròva ère classificatòria entath 42au Trofeo Topolino, campionat deth mon oficiós d'esquí infantil, que se celebraue ager e aué ena estacion de Pinzolo (Itàlia). Des dètz esportistes classats entà representar Espanha, cinc son deth club aranés CAEI. Aguesti esportistes que se concentrèren en Sierra Nevada, en tot entrenar jos era direccion de Joseba Eguibar, marchèren entà Itàlia dimars passat a on se demore qu'obtenguen boni resultats. Era expedicion a estat organizada pera RFEDI.

Dijaus passat, un centeat d'escolans de tresau e quatau d'eSO, Bachilherat e Mòduls Formatius der IES d'Aran organizèren ua grèva en contra dera guèrra. Aguesti escolans se manifestèren dauant der Ajuntament deth municipi e dera Sedença deth govèrn aranés.

AUÉ 15 DISSABTE, DE HEREUER DE 2003.
IV.

Perfil.

Pendent 14 ans Jordi Gavaldà se n'encuede des lauegi dera Val d'Aran.
Victòria Garcia Vielha (CASTIÈRO).
Jordi Gavaldà neishec en Reus en an 1963 e ei licenciat en geologia pera Universitat de Bellaterra.

Ara que i èm.
Jusèp Lois Sans.

"Académie".
Ena Academia dera Lengua Francesa cada an s'i realize ua session publica ena qu'era Secretària Perpètua hè un discors. Eth deth passat 5 de deseme dera Sra. Carrère siguec vergonhós: "Era nòsta lengua (francés) ei reputada pera sua claretat, pera precision deth sòn vocabulari, pera riquesa des sòns vèrbs e dera sua construccion, pera fòrça dera sua sintaxi. Ei per açò que tota Euròpa se n'aproprièc hè tres sègles". A continuacion analise eth perqué dera pèrta der us deth francés e deth sòn prestigi. "Pròp deth 30% des mainatges dèishen era escòla primària sense saber liéger corrèctament, e non comprenen tostemp eth sens". Dempús de hèr ua relacion des motius dera degradacion deth francés ditz:"Entà acabar è d'evocar ua menaça de ua auta naturalesa e d'ua extrèma gravetat que ges en orizon (...) Aué i a veus que reclamen que cau plaçar ath cant deth francés, en ensenhament e ena vida publica, es lengües qu'èren des deth sègle XVI competéncia dera vida privada. Des de març darrèr, ua instància oficiau titolada Delegacion generau dera lengua francesa e des lengües de França les place en situacion d'egalitat.(...) Ena evolucion (integracion europèa) iniciada e probablament irreversibla, ei era lengua comuna, era lengua francesa era soleta que mantierà era unitat morau e culturau des francesi. Que sigue condemnada a partir aguest papèr damb es lengües de França harà qu'eth nòste patrimòni culturau, era nòsta identitat vòlen en bocins. Non ei un futur de sciéncia ficcion que manifèsti, senon projèctes qu'insidiosament se desvolopen ena ombra de quauques institucions e capèles. Ei per açò que lanci un vertadèr crit d'alarma". Ara que i èm!.

AUÉ.
Gavaldà preven lauegi e elabòre mapes cartografics dera Val d'Aran.
Es grani acantieraments de nhèu en tot eth parçan, sustot ena zòna deth Naut Aran, an provocat que pendent aguestes darrères setmanes Jordi Gavaldà age auut de trabalhar mès puntuaument enes previsions locaus. Eth naut risc de lauegi a provocat qu'era Val d'Aran siguesse considerada en alèrta de perilh 5 (grad mès naut d'aguesta escala) encara qu'ara a amendrit a grad 3. Jordi trabalhe en Conselh Generau en tot previer lauegi e en tot elaborar mapes cartografics dera Val d'Aran en collaboracion damb er Institut Cartografic de Catalonha (ICC). Neishut en Reus en an 1963, estudièc era licenciatura de geologia ena Universitat de Bellaterra. En 1983 auec eth prumèr contacte damb Aran a trauèrs d'ua bèca de cartografia geologica que li aufriren. Posteriorament trabalhèc en ICC en projècte de lauegi que començaue alavetz e i contunhèc enquia qu'en 1989 eth Conselh Generau auec besonhs d'aguesta entitat. Era sua foncion consistís en aportar donades ath bulletin de perilh de lauegi a trauèrs d'un hilat d'observatòris (per exemple es estacions d'esquí) e d'estacions automatiques plaçades en desparièrs punts dera Val d'Aran. "Nosati èm plaçats ena zòna Aran Franja Nòrd Pallaresa", ditz Jordi. Dus còps per setmana ges tà anar a vesitar es observatòris e verificar es bulletins enes estacions automatiques, ei a díder, eth perfil dera nhèu e era sua estabilitat. Existissen tres tipes de lauegi, es de nhèu nauèra, produsits dempús d'ua fòrta nheuada e enes epòques mès heiredes, que segontes mos explique "son rapids e destructius, coma eth que queiguec ena Pleta de Vaquèira"; es de placa, provocats peth vent e soent pes esquiaires e montanhaires quan i passen peth dessús; e eth tresau tipe ei eth de nhèu umida, que se produsissen en primauera pr'amor dera pujada des temperatures. "Abantes de gésser entara montanha cau informarse", persute Gavaldà, collaborador dera part tecnica des projèctes deth hilat de senderisme, des rotes BBT e der auviatge des mines Victòria e Liat. Gavaldà tanben forme part dera equipa de pompièrs dera Val d'Aran en tot aufrir servicis tecnics en rescats de lauegi.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 22 DE HEREUER DE 2003 N. 50.

Reciclar es hangues e produsir electricitat son es principaus nauetats.
Quate empreses òpten as reformes dera planta incineradora de Vielha.
Era adequacion ara normativa europèa de 2005 amendrirà es emissions de gasi.
Eth Conselh Generau d'Aran recebec, deluns passat, as quate empreses que s'an presentat entara adjudicacion des trabalhs de reforma dera planta incineradora de Vielha. Eth tecnic des installacions, Eishard Jaquet, expliquèc que damb aguestes reformes se sage de dotar ara incineradora damb era melhor tecnologia, d'eliminar ena sua totalitat toti es residus urbans que se poguen generar enes pròplèus 25 ans e d'amendrir en 10 còps era actuau emission des gasi, en tot adaptar-la ara naua normativa de 2005. Pendent er acte, eth Sindic d'Aran, Carlos Barrera, didec que "des deth dia 31 de gèr era incineradora ei dehòra de servici e eth 100% des lordères se tracten ena planta de transferéncia e posteriorament son carrejades tath tarcumèr de Puente de Montañana damb camions". Eth Conselh a dus mesi de plaç entà adjudicar es trabalhs a ISOLUX, SUFI, UTE COMSAEMTE o FCC, es quaus an presentat dues prepauses, ua basa e un auta de varianta, tamb un pressupòst qu'oscille entre 7 e 12 milions d'èuros. Era empresa trigada se n'encuedarà tanben dera gestion dera planta. Es melhores d'aguestes installacions consistissen en tres linhes. Era d'incineracion e filtratge de gasi que despren calor, que serà utilizada entà cauhar er accès ara planta, atau coma ar edifici de contaròtle deth tunèl enquiara dusau linha. Eth reciclatge de hanges, correspon ara dusau actuacion, prumèr se secaràn es hangues e despús se cremaràn entà produsir mès calor. Fin finau, tamb eth vapor produsit pera crema des lordères en horn, se botjarà ua turbina que serà era que produsirà electricitat entath sòn consum. Cau restacar qu'era ACA, ICAEN, era Junta de Residus e eth Departament de Qualitat Ambientau participen ena eleccion dera adjudicacion.

Es empreses que concorren entàs trabalhs de reforma dera incineradora s'amassèren damb eth Sindic e es tecnics.

V. GARCIA.

V. Garcia, Vielha (CASTIÈRO).

Presenten ua exposicion sus Fauna miaçada ena glèisa Sant Joan d'Arties.

Era oficina de Joenessa presente era Bossa joena de trabalh entàs joeni dera Val d'Aran.

AUÉ 22 DISSABTE, DE HEREUER DE 2003.

II.

Ua exposicion ena glèisa d'Arties da a conéisher era fauna miaçada.
Aguesta exposicion acorròpe un recorrut a trauèrs de sies encastres modulars.
Redaccion Arties (ARTIES E GARÒS).
Era Fondacion"La Caixa" e eth Conselh Generau d'Aran presentèren dimèrcles passat, ena glèisa Sant Joan d'Arties, ua exposicion sus es espècies d'animaus de Catalonha en perilh d'extincion. Pendent era inauguracion, eth Delegat Provinciau de "La Caixa", Josèp Sabater, e era en un futur non pas massa luenhenc. Fauna Miaçada vò sensibilizar ath public que la vesite sus aguesta situacion. Ei ua mòstra atractiua entàs vesitants mès joeni. Era exposicion ei concebuda coma un recorrut a trauèrs de sies encastres modulars que vertèbren, damb ua scenografia plan atractiua, era explicacion dera mòstra. Aguesti mos pòrten des deth possible siesau escandiment des espècies, en tot passar pera alteracion des trèts naturaus d'un abitat (era bastenda d' infraestructures, eth huec, era contaminacion, era caça e captura) e en tot finalizar damb era introduccion d'espècies estranhes a un ecosistèma locau.

Brèus.
Vielha sage d'aquerir era sala d'exposicions de "La Caixa".
Er Ajuntament de Vielha a arribat a un acòrd damb era Fondacion "La Caixa" entà poder aquerir eth locau dera antica bibliotèca de Vielha, d'uns 200 mètres quarrats, entà realizar-i mòstres e conferéncies. Aguest locau, que demorèc obsolet quan se dauric era naua bibliotèca de Vielha, plaçada en Palai de Gèu, servirà coma equipa culturau. Era crompa d'aguest supausarà ath Consistòri ua despena de 150.602 èuros.

Aguesta ei ua mòstra atractiua tàs vesitants mès joeni.
Conselhèra de Cultura, Mercedes Delaurens, coïncidiren en qu'aguesta mòstra permeterà as escolans dera Val d'Aran conéisher quines son es espècies miaçades, atau coma es causes que provòquen era sua desaparicion. Cau díder qu'espècies tan miaçades coma es balenes, es tigres o es rinoceronts, es crabes sauvatges, es lueires, es agles pescaires, es tortugues d'aigua doça, atau coma fòrça d'autes espècies autoctònes de desparièrs ecosistèmes catalans pòden desaparéisher.

Era crema deth Haro de Les tath Fòrum 2004.
Eth municipi de Les representarà en viu era sua particulara crema deth Haro en eveniment Fòrum des Cultures 2004, en Barcelona. Aguesta hèsta, celebrada era net de Sant Joan, consistís en cremar un auet plaçat en miei d'un grop de persones que dancen e cremen es halhes ath son de cançons tradicionaus.

Era caça tanben afècte ena desaparicion des espècies en perilh d'extincion.

AUÉ.

CONVOCATÒRIES.

Agenda.
EXPOSICIONS. Arties. Exposicion de "Bruisheria e objèctes estonants e fantastiques creatures" ena sala der Ajuntament d'Arties. Dubèrta enquiath 9 de març. Exposicion "Dali-Las esculturas 1969-1976". Enquiath 25 de hereuèr. Es desparières escultures seràn expausades en Parador d'Arties. Vielha s Exposicion d'aquarèlles, ena Caixa de Catalunya de Vielha, e d'acrilics, en Otèl Tuca de Betren, deth pintor Luciano Couselo. Enquiath 23 de hereuer.

Vielha. A compdar deth pròplèu mes de març, eth Departament de Joenessa deth Conselh Generau d'Aran activarà ua bossa de trabalh entà joeni de 16 a 29 ans. s Sopar e balh de Magràs eth dissabte 1 de març en otèl Sol Vielha de Vielha. Prètz 27 èuros. Sopar tàs 22 ores e balh a compdar des 23:30 ores. Es tiquets se veneràn enquiath 27 de hereuèr ena Oficina de Torisme de Vielha e en Ajuntament.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUÈIRA BERET. BURÈU TORISME VIELHA. CORRÈUS. NOTARIA.
Èxit des alevins deth CAEI en "GP comarques Occidentals".
Aguesta darrèra dimenjada se celebrèc, ena estacion d'esquí d'espot, eth "GP Comarques Occidentals". Aguesta pròva d'esquí correspon ath Circuït d'alevins, ei a díder, mainatges neishuts entre es ans 1992 e 1995. En aguesta sonque i podien participar es corredors apertienents as clubs de Lhèida. Era pròva consistic en un gigant. Eth CAEI i siguec representat damb 20 corredors, es quaus obtieren dètz pòdiums des dotze possibles. Ena categoria alevins I femenina aueren pòdium Maria Ucelay e Catalina Garí e ena masculina, Alex Puente e Antxon Isusi. En alevins II eth CAEI artenhec toti es pòdiums.

AUÉ.
EDITE: PREMSA CATALANA S.A. ELABORACIÓN: GRUPCAT.

RECAPTACION IMPÒSTI. MUSÈU D'ARAN. AUÉ (REDACCION). GRÈMI D'OSTALERIA. LORDÈRES.
AUÉ 22 DISSABTE, DE HEREUER DE 2002.

III.

CASTIÈRO.
Eth carrèr dera "Palha" serà a compdar d'ara carrèr "Pradets".
Redaccion VIELHA.
CASTIÈRO.

Es vesins demanèren un nòm que non siguesse vinculat ath sèxe.
Eth Consistòri de Vielha, fin finau, a accedit a cambiar eth nòm deth carrèr dera Palha de Vielha dempús des protèstes e dera peticion unanima des vesins d'aguest carrèr. A compdar d'ara, eth carrèr passarà a nomentar-se carrèr des Pradets. Cau díder qu'en aguest carrèr se i tròben plaçats es dus unics bordèus de tota era Val d'Aran. Hè quauqui mesi, quan se dauric eth nau prostíbul, es vesins d'aguest carrèr sollicitèren ath Consistòri er escambi de nòm. Es vesins considerèren qu'ère ofensiu entada eri que se concentrèssen en aguest carrèr deth casc antic toti es bordèus e, ath delà, mostrèren eth sòn desacòrd ath hèt de qu'aguest carrèr auesse un nòm que se podie restacar dirèctament damb eth sèxe. Per un aute costat, er Ajuntament de Vielha e Mijaran acordèc revocar era licéncia d'activitat ar otèl Petit des Arts per'mor qu'er arrendaire non a presentat era documentacion sollicitada peth Consistòri. Atau madeish, er arrendaire e gestor deth negòci de cites compde damb dètz dies entà poder allegar dauant dera mesura presa per Ajuntament.

V. GARCIA.

Alex Mòga ei eth coordinador dera naua Oficina de Joenessa deth Conselh Generau, plaçada en Palai de Gèu de Vielha.

Era Oficina de Joenessa cree ua bossa de trabalh entàs joeni.
Era finalitat d'aguesta iniciatiua ei facilitar e agilizar era recèrca de lòcs de trabalh en Aran.
Redaccion VIELHA.
A compdar deth pròplèu 1 de març, era Oficina de Joenessa deth Conselh Generau d'Aran meterà en foncionament entà toti es joeni d'entre 16 e 29 ans era "Bossa joena de trabalh". Segontes eth Cap deth Departament de Joenessa, Alex Mòga, "era finalitat d'aguesta bossa ei aufrir ath joen ua alternatiua entara recèrca d'un lòc de trabalh, en tot potenciar, facilitar e melhorar era qualitat de trabalh". Era foncion d'aguesta Oficina serà actuar coma intermediària entre era empresa que demane un trabalhador e eth trabalhador que demane un lòc de trabalh. Entà qu'açò sigue possible andús auràn de ramplir uns formularis e dempús era Oficina de Joenessa crotzarà es donades entà qu'es dues parts agen un prumèr contacte e tròben çò que cerquen. Alex expliquèc qu'aguesta iniciatiua sorgic dempús "de veir que fòrça empresaris me demanauen se sabia de bèra persona entà trabalhar, e de joeni que hègen çò de madeish. Alavetz pensè que crear ua bossa de trabalh serie ua manèra de solucionar aguest ahèr e d'agilizar-ne es tramits". Mòga higec qu'existís un uet e que calerie establir un canal d'informacion. Aguesta bossa non se tierà sonque entà trapar trabalh, senon tanben entà melhorarlo. Per tant, s'i poderàn híger aqueri joeni que trabalhen e que desiren arténher quauquarren de melhor. As joeni qu'an finalizat es sòns estudis e vòlen trapar un trabalh entà començar, era Oficina les aufrís de poder contunhar en tot mantier era alta. Ath delà, tanben s'i pòden acuélher es joeni qu'estúdien e vòlen trabalhar sonque ena sason d'ostiu. Alex ditz qu'"en Aran i a fòrça places vacantes enes que poder incorporar ath joen en mon laborau". Per un aute costat, aguesta ei ua iniciatiua emmarcada laguens deth Plan Generau de Joenessa dera Val d'Aran que sage de dar solucions a totes es mancances que pòt arribar a auer eth joen pendent aguesta estapa.

CASTIÈRO Era Fondacion Musèu Etnologic aumenatge a Mossen Rafel Nart.
Redaccion VIELHA.
Era Fondacion Musèu Etnologic dera Val d'Aran aumenatgèc, aguesta darrèra dimenjada, a Mossen Rafel Nart Arjò, poèta e escrivan dera Val d'Aran. Era presidenta dera Fondacion, Angelina Cases, descurbic ua placa commemoratiua plaçada ath hons deth carrèr deth Vergàs de Vielha. Posteriorament, se hec era presentacion deth libre "Mossen Rafel Nart Arjò, biografia e fragments poetics" a cargue deth sòn autor, Llorenç Sànchez e Vilanova. Era edicion d'aguest libre a estat a cargue dera Parròquia de Sant Miquèu de Vielha e dera Fondacion Musèu Etnologic. Calerie remercar que Mossen Rafel escriuec sus diuèrsi tèmes restacadi damb Aran a trauèrs de condes, poesia e pròsa.

CASTIÈRO Vielha celèbre Magràs damb un sopar e balh.
Redaccion VIELHA.
Eth pròplèu dissabte 1 de març se celebrarà eth tradicionau sopar e balh de Magràs en òtel Sol Vielha de Vielha. Eth sopar començarà a compdar des dètz deth ser e es tiquets, entà poder-i assistir, se veneràn ena Oficina de Torisme de Vielha e en Ajuntament enquiath 27 de hereuèr ath prètz de 27 èuros. Non ei obligatòri anar trasvestit entà poder-i assistir. Es persones que non volguen anar tath sopar pòden anar entath balh a compdar des 23:30, era entrada serà de franc.

AUÉ DISSABTE, 22 DE HEREUER DE 2003.

IV.

Perfil.

Joan Estévez guanhador dera midalha de plata en Campionat d'espanha de Juvenils I.
Victòria Garcia, Arròs (MARCATOSA).
Joan Estévez Aguirre estúdie Bachielerat umanistic damb sciéncies en IES d'Aran de Vielha.

Ara que i èm.
Jusèp Lois Sans.

Non serè espanhòu.

Sadam Husein ei ua persona menspredabla. Era pòga sensibilitat mostrada peth sòn pòble o era terribla persecucion a qué sosmetec ath pòble Kurd damb armes quimiques (e damb er emparament des Estats Units) en son exemples. Bush ei ua persona mès menspredabla encara. Ua guèrra preventiva ei tostemps possibla e jamès justificabla. Qué vò previer Bush?: Era pèrta deth contròtle internacionau exercit pes Estats Units? Era creishença des grops islamics dauant eth poder protestant d'America? Era manca deth contròtle deth petròli? Era creishenta menaça sus es sòns aliats israelites? O, qué vò provocar Bush? Per rasons preventives se pòt justificar tot e non ei licit de justificar arren. Loís IX, Rei de França, tanben justifiquèc era invasion d'Occitània; es occitans èren catars e calie exterminarles. Ère ua guèrra preventiva: "era soleta forma de discutir damb es erètges ei era de clauar-les ua espada en vrente". Siguec reforçat per Sant Tomàs d'Aquino: "talament coma ei legitim de trèir es erètges dera Glèisa per miei dera excomunion, ei tanben de besonh de trèirles dera comunitat umana en tot panar-les era vida". Açò ei era prevencion. Ueit cents ans dempús eth pòble mès auançat dera tèrra (?) pense dera madeisha forma. E en Espanha es sòns governants se declaren a favor dera accion, dera guèrra e dera matança. Era glèisa, tan conscienta des bestieses deth passat, en aguesta ocasion sap èster ath cant des fèbles e dera patz, talament coma a manifestat eth Papa. Era Val d'Aran e Catalonha (pòble e governants) s'an manifestat clarament contraris ara guèrra. Ja è un aute motiu entà non senter-me espanhòl.

AUÉ.

Joan Estévez apertien ara.

"Era màger aspiracion d'un esquiaire ei arribar as JJOO", ditz Estévez.
Aguirre equipa deth CEVA e a guanhat recentament era midalha de plata enes Campionats d'esquí d'espanha celebrats ena Molina en categoria de Juvenils I. Aguesta futura promesa der esquí neishec en Vilac en 1986 e amie ath còp es sòns estudis de Bachielerat umanistic damb sciéncies damb era sua màger aficion, er esquí de competicion. Joan conde que comencèc a esquiar damb tres ans ahiscat pes sòns pairs per'mor que toti dus viuen eth mon der esquí. Tàs 8 ans entrèc en CEVA, pendent un an siguec en grop de tecnificacion dera FEDE, entà tornar dempús tara sua equipa actuau. Afogat en sòn temps de léser pes mòtos, ditz Joan "m'agrade era sensacion de velocitat"; tanben li shaute era caça e pesca e, coma non, "ligar" damb es gojates. Joan a guanhat carrères ena liga catalana e espanhòla e artenhec era prumèra posicion en Campionat de Catalonha de 2001. Era sua màger aspiracion serie poder arribar a participar en uns Jòcs Olimpics, mès ei conscient qu'a d'entrenar pendent tot er an; en ostiu, exercicis entà agranir eth volum dera musculatura e, en iuèrn, transformar aguesta fòrça en velocitat. "Entreni 3 ores setmanaus en gimnàs e, pendent era dimenjada, 5 ores diàries". Estévez pense qu'entà poder arténher çò que desire a de renonciar a gésser de hèsta damb es amics e amendrir eth sòn temps de léser, totun sap qu'aguest mestièr ei dur e, segontes eth, "a compdar des 19 ans te'n das compde se de vertat vòs contunhar damb açò o se sonque ei un hobby entà passa'c ben. Cau auer serietat, disciplina e constància". Joan hig "es professors mos discriminen e non mos aufrissen pas guaire supòrt enes estudis, eri pensen que marchar a esquiar ua setmana dehòra ei anar a divertir-mos. Non son pas conscients qu'entà nosati er esquí pot èster eth nòste futur e ua faiçon entà guanhar-mos era vida". França, Andorra, Itàlia, Àustria son quauqui des païsi enes quaus a entrenat o corrut e lèu ac harà en Chile o Argentina. Aguest joen aranés arregraís a sòns pairs eth sòn supòrt; a Pascual, per patrocinar-lo; e ath sòn entrenador Andrés pera confiança depausada. Fin finau, dedique era sua midalha ath sòn amic Carlos.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 8 DE MARÇ DE 2003 N. 52.

Naues titolacions en espòrts de montanha ena Escòla de Salardú.
Aguest centre public ei eth prumèr qu'impartirà aguesti ensenhaments.
Actuaument era Escòla auie ua capacitat entà 3 grops e novanta alumnes.

Eth Conselh Generau d'Aran e eth Departament d'ensenhament dera Generalitat de Catalonha signèren, diuendres passat, en Barcelona era addenda entara implantacion de naui ensenhaments en centre docent public de Salardú. Aguesta addenda permet qu'era Escòla de Montanha de Salardú acreishe, en sèt, es titolacions dejà existentes; quate de tecnic mejan e tres de tecnic superior. D'aguesta manèra, a compdar d'ara s'impartiràn es ensenhaments en regim especiau entà arténher es títols de Tecnic Esportiu Mejan en nauta montanha, en barrancs, en escalada e en mieja montanha, atau coma es de Tecnic Esportius Superiors en nauta montanha, en escalada e en esquí de montanha. Segontes eth responsable deth centre, Josèp Loís Sans, "era Escòla de Montanha de Salardú se convertís en prumèr centre qu'impartís corsi damb especialitats en montanha". Es classes entà obtier aguesti naui títols començaràn eth pròplèu mes de mai e Sans higec qu'"es pròves d'accès dejà an estat dubèrtes". Per un aute costat, era Escòla de Tecnics Esportius qu'enquia ara auie ua capacitat maxima de 3 grops e 90 alumnes s'a vist agranida ath doble damb es naues implantacions. Cau rebrembar que des deth 23 d'abriu d'est'an passat se pòden obtier es titolacions de Tecnic Esportiu d'esquí aupin, d'esquí de fons, de surf de nhèu e es de Tecnic Esportiu Superior enes madeishi ensenhaments. Es alumnes auràn d'aprovar dus nivèus entà èster Tecnic Esportiu Mejan e un tresau entà èster Tecnic Esportiu Superior. Atau madeish, cada nivèu ei despartit en quate blòcs, un comun, un especific, un complementari, atau coma es practiques corresponentes.

Carlos Barrera e Emili Pons signèren en Barcelona ua addenda ath convengut de creacion d'un Centre de Montanha.

C.G.A.

Redaccion BARCELONA.

Era Val d'Aran aurà un inventari de toti es camins que trauèssen eth parçan aranés.

Es poblacions d'Arties e Garòs se premaniren en ostiu entà esvitar es lauegi.

AUÉ DISSABTE, 8 DE MARÇ DE 2003.

II.

Aran aurà un inventari de camins ruraus, ramadèrs e pistes forestaus.
Er Institut Cartografic proporcione eth materiau de besonh entad aguest projècte.
Redaccion BARCELONA.
Diuendres passat en Barcelona, eth Sindic d'Aran, Carlos Barrera, e eth Conselhèr de Politica Territoriau e Òbres Publiques, Felip Puig, signèren un convèni de collaboracion enter eth govèrn aranés e er ICC (Institut Cartografic de Catalonha) entara recuelhuda d'informacion e era realizacion d'un inventari de camins. Entara elaboracion d'aguest inventari er Institut Cartografic liurarà, sense cap tipe de còst, ath Conselh Generau era ortofòto digitau de Catalonha 1:5.000, era basa topografica 1:5000 3D de Catalonha e era ortofòto digitau de Catalonha 1:25000 entad açò qu'ei ara Val d'Aran, atau coma totes es bases digitaus ena version mès modèrna. Parallèlament, eth Conselh tanben receberà es especificacions tecniques a utilizar e es elements a recuélher. Ath delà, er ICC participarà en seguiment des trabalhs de recèrca d'informacion e ena sua introduccion enes bases digitaus. A compdar d'ara, toti es camins ruraus e ramadèrs, atau coma pistes e camins forestaus dera Val d'Aran demoraràn inventariats en ua basa de donades. Ei a díder, se delimitaràn, se mercaràn e se les balharà un nomenclator. Atau donques, se poderà saber en quin lòc son plaçats e quin ei eth sòn estat de conservacion. Segontes responsables deth Conselh "aguesti camins establiràn un hilat forestau basic entath parçan per'mor que, per exemple, poirà ajudar a localizar eth plaçament d'un huec forestau".

Brèus.
Eth PP presente as sòns candidats en ues Jornades d'autogovèrn sus era Val d'Aran.
Eth president deth grop parlamentari deth PP, Alberto Fernández Díaz, s'amassèc damb militants deth partit entà parlar d'ues Jornades d'autogovèrn sus Aran. Fernández profitèc aguest acte entà presentar a Santiago Gimeno, coma candidat entà alcaldable deth PP en Vielha, e a Alfonso Ginés, coma candidat entath Conselh Generau, encara qu'eth PP a previst presentar listes en toti es municipis aranesi. Eth portavotz deth grop popular ath Parlament de Catalonha expliquèc coma se posicione eth partit en tèma deth traspàs de competéncies e rebrembèc qu'"eth PP a estat un des màgers defensors der autogovèrn aranés e un des prumèrs que possèren era Lei d'Aran". Atau madeish, prepausèc ua modificacion en sistèma electorau deth Conselh entà arténher ua màger representativitat en parçan. Fernández Díaz didec qu'"era Val d'Aran s'a de hèr escotar tanben en Parlament" e, per açò, tanben hec ua peticion de compareishença deth Sindic en Parlament entà qu'aguest expause quines son es inquietuds e realitats des aranesi".

Eth Conselh Generau aportarà tot eth trabalh de camp.

Felip Puig e Carlos Barrera signèren aguest convengut de collaboracion.

C.G.A.

Agenda.
EXPOSICIONS. Les. Exposicion de pintures sus Comenges dera colleccion Art Transfronterièr ena sala der Ajuntament de Les. Dubèrta tot eth dia enquiath pròplèu 1 de mai.
Arties s Exposicion de "Bruisheria e objèctes estonants e fantastiques creatures" ena sala der Ajuntament d'Arties. Dubèrta enquia aguesta dimenjada. s Exposicion "Fauna Miaçada" ena sala d'exposicions dera glèisa de Sant Joan d'Arties. Dubèrta enquiath 23 de març, de dimars a dimenge, de 17 a 21 ores. Betren s Exposicion "Nomades deth mon" sus era vida e cultura deth pòble Molgòl. Ena sala de Betren enquiath 27 d'Abriu toti es dies de 16 a 21 ores.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA.
CONVOCATÒRIES. Vielha. A compdar deth pròplèu mes de març, eth Departament de Joenessa deth Conselh Generau d'Aran activarà ua bossa de trabalh entà joeni de 16 a 29 ans.

GUARDIA CIVIL. POMPIÈRS D'ARAN. ESPITAU VAL D'ARAN. BAQUÈIRA BERET. BURÈU TORISME VIELHA. CORRÈUS.

Beret acuelh eth Campionat d'espanha de luges damb cans ena nhèu.
Eth plan de Beret acuelh pendent tota era dimenjada era celebracion dera VIIIau. edicion deth Campionat d'espanha de luges damb gossets ena nhèu -Gran prèmi Affinity Advance qu'organize era Reiau Federacion d'espòrts d'Iuèrn e, per delegacion, era Federacion Catalana d'espòrts d'Iuèrn. Un totau de 94 equipes participen en aguesta corsa enes diuèrses categories.

AUÉ.
EDITE: PREMSA CATALANA S.A. ELABORACION: GRUPCAT.

NOTARIA. RECAPTACION IMPÒSTI. MUSÈU D'ARAN. AUÉ (REDACCION). GRÈMI D'OSTALERIA. LORDÈRES.

publicitat@grupcat.com.

AUÉ DISSABTE, 8 DE MARÇ DE 2003.

III.

ARTIES E GARÒS.

Es malhums e restanques antilaueg an demostrat èster era melhor solucion. Demanen a Madrid substituïr era inversion de reforestacion peth plaçament d'aguesti sistèmes.

Breus.
Presenten en Barcelona eth libre "Contes d'Occitània".
Dimèrcles passat, David Grosclaude, President der Institut d'estudis Occitans, e Anton M. Espadaler, professor de Filologia dera UB, presentèren en Barcelona "Contes d'Occitània". Aguest libre recuelh un totau de nauanta condes occitans revirats ath catalan peth sòn autor, Manel Zabala. En aguest amàs trobam títols coma "Sopa de Calhaus", conde Lengadocian de Bernat Contaire, o "L'òme verd", conde gascon. Ath delà, tanben i trapam "Era sèrp que popaue dera vaca", conde tradicionau aranés.

Aguesta ei era restanca antilauegi bastida en Garòs.

C.G.A.

Zòna reforestada ena montanha d'Arties.

C.G.A.

Victòria Garcia. Arties e Garòs.
Sus es trabalhs realizadi en Aran entà previer lauegi, eth Sindic d'Aran, Carlos Barrera, manisfestèc qu'es mès efectius an estat es malhums de contencion e es restanques. Segontes Barrera "es plaçades enes montanhes de Garòs e Arties an estabilizat era nhèu e an esvitat que baishèssen". Eth Conselh a demanat ara responsable de Conservación de la Naturaleza, era substitucion dera inversion entara reforestacion d'Arties e Garòs pera deth plaçament de naui malhums. S'a demanat a Medi Ambient tanben un projècte que contemple plaçar aguest hilat enes montanhes de Bossòst, Arties, Garòs e Pleta de Vaquèira.

Macias vesite Aran entà amassar-se damb CDA.
Dimars passat, eth Secretari Generau adjunt de CiU, Pere Macias, vesitèc era sedença de CDA entà amassar-se damb er executiu deth partit e parlar sus es besonhs d'Aran, atau coma entà premanir es listes entàs eleccions de mai. Macias opinèc sus eth tèma deth pacte entre CDA e UDC ena Val d'Aran en tot expausar que se cercaràn es mecanismes entà collaborar damb es militants de UDC en Aran "per'mor que tanben formen part dera coalicion CiU".

Aguesti son es hilats metallics antilauegi d'Arties.

C.G.A.

CASTIÈRO.

Era CEC celèbre era 44au edicion dera CEC-Val d'Aran.
Per cincau an consecutiu eth Centre Excursionista de Catalonha (CEC) organize, pendent aguesta dimenjada, era 44au edicion dera pròva CEC-Val d'Aran enes entorns dera estacion de Baquèira Beret, a on se i trasladèc en 1999 per rasons de seguretat. Enguan eth recorrut variarà un shinhau respècte as darrères edicions.

Era Còlha de Sta. Maria de Mijaran dauric er acte culturau.

V.GARCIA.

Eth Sarau Alcudienc barèc jotes e boleros tipics de Mallorca.

V.GARCIA.

Escambi culturau entre era Còlha de Mijaran e eth Sarau Alcudienc.
V.G. VIELHA. Era Còlha Sta. Maria de Mijaran e eth grop de dances de Mallorca, Sarau Alcudienc, s'amassèren en un escambi culturau. Pendent tota era dimenjada andús grops realizèren desparières activitats. Dimenge, celebrèren ena sala polivalenta de Vielha un hestivau de dances e musiques tradicionaus araneses e malhorquines. Es Corbilhuèrs cantaires de Les tanben i participèren en tot acompanhar damb es cançons es balhs dera Còlha. Aguesti grops se coneisheren ena Hèira de Manresa e siguec en seteme d'est'an passat quan auec lòc eth prumèr escambi en Mallorca.

AUÉ DISSABTE, 8 DE MARÇ DE 2003.

IV.

Ara que i èm.
Jusèp Lois Sans.

Terror d'estat.
Me repugne era violéncia d'eTA e la condemni totaument. Tanben era der Estat. Sò contra eth terror e contra eth terrorisme vengue d'a on vengue. Mès, veigui damb simpatia eth procès d'autodeterminacion basc e senti solidaritat damb es grèus persecucions qu'encara patís. Era criminalizacion de tot aquerò qu'ei basc me semble tanben ua forma de terror . "Aucitzles a toti e que Diu escuelhe as sòns" ordenaue eth terrorista Simon de Montfort en 1209 en Besiers. Coma non podie trigar es Catars des que non n'èren, era solucion siguec eliminà'c tot e repoblar eth territòri. Hec çò de madeish en Marmanda e en d'autes ciutats. Aquerò qu'ei basc non ei dolent pera existéncia d'eTA. Eth tancament deth diari "Egunkaria", eth solet diari en lengua basca, ei un acte de terror contra tot lo qu'ei basc, contra era democràcia e contra era cultura universau. Eth jutge Del Olmo se deishèc elaborar era documentacion contra Egunkaria peth Ministèri der Interior en un clar acte d'atemptat contra era separacion de poders en qué s'a de fondamentar era democràcia. En França ei semblant. Eth Conselh der Audiovisuau, presidit per Dominique Baudis, antioccitan e exalcalde de Tolosa, a denegat era freqüéncia a Ràdio Lenga d'Òc ena zòna de Montpelhièr. Ràdio Lenga d'Òc ei un projècte solid emparat en d'auti territòris, que presente un punt d'enguarda particular en lengua occitana. França reprimís identitats e non pòden allegar persecucion d'eTA. Sò segur qu'era conviccion e era movilizacion ciutadana atenheràn que se mantengue un diari en euskera e ua ràdio en occitan. Encara qu'es Estats non volguen.

Aguesta fotografia, ena carretèra d'Arties, apertien ara celebracion de Magràs der an 1945.

ALFREDO SALA (Casa Jansu).
Victòria Garcia Vielha (CASTIÈRO).

Eth Barbacàs representaue era entrada o inauguracion des hèstes de Magràs e arrés podie trasvestirse abantes d'aguesta alhocardida celebracion.
Magràs ei ua hèsta alhocardida e escorrumflaira.
Ena istòria dera Val d'Aran era hèsta de Magràs tanben i a estat presenta, trobam costums enes qu'intervien sonque pastors e que pòden rebrembar antiques ceremònies e hèstes pròpries d'aguest estament. En pòble aranés de Canejan començauen Magràs eth prumèr dia de hereuèr. Es pastors e joenessa, vestits de manèra plan estonanta, damb pèths de diuèrsi animaus, granes còrnes en cap, esqueres, tucs e esclafons hègen ua passavila peth pòble en tot sautar e barar. Botjauen es esqueres en tot hèr fòrça tapatge e tarrambòri. Aguest titàs grotesc ère aperat barbacàs e venguie a constituïr era entrada o inauguracion deth Carnaval. Arrés se podie trasvestir abantes d'aguesta celebracion. Actuaument encara se tien de forma simbolica es barbacassi, gràcies ara celebracion de Magràs enes estudis. Quauqui mainatges se trasvestissen de barbacassi e se passegen per tot eth pòble amassa damb es sòns companhs, tanben titassi. Posteriorament, toti amassa cremen eth pipòt que represente a Magràs e mingen chicolate damb còca. Mès, Carnaval ei ua escorrumflaira celebracion qu'abantes dera quaresme cristiana permet ara gent trincar es canons moraus en tot trasvestir-se. En generau se celèbre pendent es tres dies anteriors ath dimèrcles de cendre, qu'ei quan comence era quaresme en calendari cristian. Se supause qu'era paraula carnaval proven deth latin medievau "carnelevarium" que signifique "trèir era carn" e hè referéncia ara proïbicion religiosa de consum de carn pendent es quaranta dies de quaresme. Cau rebrembar qu'es ancessors mès antics sigueren es hèstes coneishudes coma "Bacanales" (en onor a Baco, diu deth vin) e es "Saturnalias" (a Saturno, diu deth semiat e dera cuelheta), atau coma hestègi que se hègen en Grècia e Roma ena primauera e en an nau. Maugrat qu'era Edat Mieja siguec tant inflexibla ath dejun, abstinéncies e quaresmes e acaçaue a qui non respectaue es normes religioses, era hèsta de Magràs reneish e contunhe era tradicion enquias nòsti dies en fòrça endrets deth mon.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 15 DE MARÇ DE 2003 N. 53.

Indústria tramite cancellar eth règim especiau a Garona Verda.

Aguesta empresa non complís es condicions entara cogeneracion.

Era piscifactoria de Les a produsit 15,57 tones de filet enes darrèrs 3 ans.
Eth Departament d'Indústria dera Generalitat a dubèrt un expedient, a trauèrs d'un acòrd deth passat 25 de hereuèr, entara cancellacion dera inscripcion en registre d'installacions de produccion d'energia electrica en règim especiau, ara empresa Garona Verda SCPA. Segontes Indústria aguesta empresa non complís es condicions de cogeneracion (cremar gas liquidificat entà cauhar aigua e produsir energia electrica) entà provedir era piscifactoria de Les. Açò supausarie que Garona Verda non poderie véner era electricitat produsida pera cogeneracion a un prètz mès naut deth qu'establís eth sistèma de tarifes. Atau donques, Indústria tanben fondamente qu'era piscifactoria, segontes er informe emetut peth Conselh, non artenh er objectiu de produccion totau de peish prevista en projècte de cogeneracion, en tot èster aguesta de 15,57 tones de filet, pendent es tres ans que pòrte en foncionament, respècte as 200 tones de filet vigentes annaument. Eth Conselhèr de Promocion Economica deth Conselh d'Aran, Josèp Loís Boya, tanben denóncie era manca de seguretat d'aguesta installacion pr'amor de non auer un plan d'emergéncia intèrn e extèrn, e hig qu'ei era empresa damb eth nivèu de perilhositat mès naut de tota era província. Pera sua part er alcalde de Les, Emili Medan, responec as acusacions de Boya en tot díder qu'"eth plan d'emergéncia dera empresa ei hèt e autrejat a Indústria des deth 26 de març d'est'an passat" e higec que Boya ei un mentidèr, "atente en contra des interèssi deth pòble de Les". Ath delà, çò que non ei normau ei qu'es Pompièrs non agen ua còpia deth Plan d'emergéncia Intèrn entà poder elaborar un plan d'emergéncia extèrn entà Les".

V.G.
Era piscifactoria se trape plaçada ena antica central de Cledes enes entorns deth pòble de Les.

Redaccion Les (Quate Lòcs).

Es trabalhs d'ampliament der Espitau de Vielha complissen es tèrmes previsti.

UA sage qu'es aranesi participen ena elaboracion deth sòn programa de govèrn.

AUÉ DISSABTE, 15 DE MARÇ DE 2003.

II.
Brèus.
Êxit deth CAEI en Trofèu Amics de Montgarri.
Dissabte passat se celebrèc ena estacion d'esquí de Baquèira Beret ua edicion mès deth Trofèu Amics de Montgarri, corsa d'esquí aupin entàs alevins, organizada peth Club Aranés d'espòrts d'Iuèrn (CAEI). Enguan era pròva amassèc a 325 corredors provenents de clubs de tota Catalonha e de quauques des Federacions aragoneses e basques. Era corsa consistic en un supergigant e es pòdiums sigueren pro despartits, siguec eth club organizador eth que mès se n'emportèc en tot artenherne quate. Eth CANMC e l'eCC, dus cadun; LMEC e SCC, un cadun; e es clubs CP Mayencos, dera Federacion aragonesa, e eth Proo Sport, dera Federacion basca, tanben n'artenheren un per club. Er autrejament de prèmis se celebrèc en Tredòs en miei d'ua hèsta infantila damb chicolate e participacion d'un grop d'animacion.

Es trabalhs d'ampliament der Espitau complissen es tèrmes previsti.
Eth SAS invertís 210.000 èuros en equipaments entàs naues intallacions der Espitau de Vielha.
Vielha (CASTIÈRO).

Redaccion.
Era darrèra setmana se celebrèc, ena sedença deth Conselh d'Aran, eth Conselh Ordinari de Direccion deth Servici Aranés dera Salut (SAS). Pendent era amassada es membres d'aguest organisme acabèren de concretar desparières des prepauses presentades. Ua d'aguestes siguec er aqueriment d'equipaments espitalaris entàs naues installacions der espitau. Aguesti equipaments, que supausen entath SAS un còst totau de mès de 210000 èuros, consistissen en aparelhs medicaus, un desfibrilador, marcapassi, tres pompes entath servici d'urgéncies, un diari clinic e un aute especiau, un tren de codina e un programa informatic addicionau enter d'auti. Entad açò qu'ei ara finalizacion des trabalhs d'ampliament der espitau, eth director deth SAS, Joan Comas, didec qu'"aguesti complissen es tèrmes previsti en tot auer en compde que despús des nheuades sigueren arturadi quauqui dies". Ua auta des prepauses siguec eth contracte de direccion clinica, qu'ei er esturment qu'a eth SAS amassada damb eth personau d'atencion primària, entà fixar es objectius entath 2003. Es objectius d'aguest contracte son era prevencion de malauties, era melhora dera atencion domiciliària, era melhora dera atencion ara gent grana, atau coma era melhora enes oraris entara atencion des pacients de toti es consultòris locaus. Cau díder tanben, qu'eth personau facultatiu e ATS deth servici d'urgéncies reïniciaràn, a compdar deth pròplèu 17 d'aguest mes, era dusau part deth cors de formacion de personau sanitari. Era prumèra part se realizèc en deseme d'est'an passat e era clausura deth cors serà en mes abriu.

En març se repren eth cors de formacion entath personau sanitari.

Es membres deth Conselh de Direccion deth SAS s'amassèren en govèrn aranés.

V.GARCIA.

Agenda.
EXPOSICIONS. Les. Exposicion de pintures sus Comenges dera colleccion Art Transfronterièr ena sala der Ajuntament de Les. Dubèrta tot eth dia enquiath 1 de mai. Betren s Exposicion "Nomades deth mon" sus era vida e cultura deth pòble Mongòl. Ena sala de Betren enquiath 27 d'Abriu toti es dies de 16 a 21 ores. ORARI SARMA s Eth Conselh Generau informe a toti es usuaris des Servicis d'Agricultura, Ramaderia e Miei Ambient qu'eth nau orari d'atencion ath public serà. Deluns: de 8 a 18:30 ores Dimars a diuendres: de 8 a 15:00 ores.

Opinion.
Es professors der IES d'Aran.

Servicis.
CONSELH GENERAU. OFEA. TORISME VAL D'ARAN. MOSSOS ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUÈIRA BERET. TORISME VIELHA. CORRÈUS.

Er esquí e es estudis.
Ena entrevista realizada en aguest diari ar esquiaire e escolan der IES d'Aran, Joan Estévez, aguest manifestaue qu'es professors deth centre discriminen es escolans que sagen de compaginar era practica der esquí de competicion damb es estudis. Es professors deth centre exprimissen era sua suspresa pr'amor que se sage de hèr tot çò qu'ei possible entà ajudar-les coma ajornar es examens, non compdar es fautes d'assisténcia e, ath delà, organizar classes de repàs entà recuperar es ores que pèrden damb es entrenaments. Mos sap de grèu qu'eth tracte especiau que receben aguesti escolans non sigue pro reconeishut.

Gran èxit des equipes catalanes en Campionat d'espanha de luges damb gossets ena nhèu.
Eth VIIIau. Campionat d'espanha de luges damb gossets, Gran prèmi Affinity Advance, celebrat pendent era darrèra dimenjada en Plan de Beret, finalizèc damb un gran èxit globau des equipes catalanes qu'artenheren cinc des sies categories existentes ena pròva. Era egemonia catalana se vedec trincada per Iker Ozcoidi, guanhador dera categoria de ueit gossets. Ena modalitat de nhèu, es pòdiums finaus tanben sigueren ena sua màger part catalans. Beret amassèc a seguidors qu'amassa damb es milèrs d'esquiaires demorèren meravilhats en veir passar es luges.

AUÉ.
EDITE: PREMSA CATALANA S.A. ELABORACION: GRUPCAT.

NOTARIA. RECAPTACION. MUSÈU D'ARAN. AUÉ (REDACCION). GRÈMI D'OSTALERIA. LORDÈRES.

AUÉ DISSABTE, 15 DE MARÇ DE 2003.

III.
CASTIÈRO.

CASTIÈRO. 
Ajudes d'enquia 600 èuros as familhes.
Redaccion Vielha.
Enquiath 31 de deseme d'enguan se pòden demanar.
Eth Conselh Generau d'Aran informe, a tota era societat aranesa, qu'eth Departament de Benèste e Familha a daurit era convocatòria d'ajudes de supòrt as familhes damb mainatges. Aguestes oscillaràn entre es 525 èuros, tàs mainatges menors de 3 ans, e 600 èuros, tà familhes nombroses. Ad aguestes ajudes i poiràn accedir es familhes residentes en Catalonha qu'agen ath sòn cargue mainatges menors de 3 ans, neishudi entre eth 30 de junh de 2000 e eth 31 de deseme de 2003, atau coma aqueres familhes nombroses damb mainatges menors de 6 ans, neishudi entre eth 30 de junh de 1997 e 31 de deseme de 2003. Tanben ac poiràn demanar aqueres qu'agen ath sòn cargue mainatges menors de tres ans, neishudi entre er 1 de gèr de 2000 e 29 de junh deth 2000, atau coma es familhes nombroses damb mainatges menors de 6 ans, neishudi entre er 1 de gèr de 1997 e eth 29 de junh de 1997, e que non s'agen podut acuélher ara ajuda dera convocatòria der an 2002. Aguesta convocatòria demorarà dubèrta enquia darrèrs d'an.

Era sedença deth partit d'Unitat d'Aran se tròbe plaçada ath cant deth Palai de Gèu de Vielha.

AUÉ.

Es aranesi poiràn participar ena elaboracion deth programa d'UA.
UA en contra dera prepausa de modificar era Lei d'Aran que vò presentar CiU en Parlament.
Redaccion Vielha.
Eth candidat a Sindic per UA, Paco Boya, anoncièc era darrèra setmana en Vielha, qu'a dubèrt era campanha entà convidar as aranesi a participar ena confeccion deth programa de govèrn jos eth títol "Aran a eth besonh des tues idies". Boya expliquèc qu'aguesta campanha a de servir entà daurir era participacion des ciutadans ena formulacion deth modèl de país qu'ambicionen es aranesi. Eth Secretari Generau d'UA vò ua naua cultura politica entara institucion aranesa pr'amor qu'"eth Conselh Generau ei cada còp mès aluenhat dera realitat sociau de país e s'a convertit en un encastre reservat sonque as politics". Aguestes aportacions seràn recuelhudes en quate blòcs, benèste des persones, cultura e educacion, respècte ara natura e era egalitat des oportunitats. Segontes Boya, "seràn es quate objectius basics deth nòste programa de govèrn".
Responsa a Pere Macias.

Per un aute costat, Paco Boya, opinèc sus es declaracions deth Secretari Generau de Convergéncia, Pere Macias, respècte ara inclussion des reformes dera Lei d'Aran en nau Estatut de Catalunya que vò presentar CiU en mes d'abriu. Sus aguesta mesura Boya manifestèc qu'"es modificacions dera Lei d'Aran seràn exclusivament es d'aguest partit, non es deth país, dejà que Convergéncia ei er unic que non a consensuat damb era rèsta des partits politics d'Aran ua ponéncia conjunta ena Taula de Vielha.

CASTIÈRO.
Denóncien irregularitats ena venta de pisi en Vielha.
Redaccion VIELHA.
Ua vesia de Vielha denóncie irregularitats ena venta de pisi de proteccion oficiau pr'amor de non auer podut arténher eth qu'era auie demanat ja qu'aguest auie estat autrejat a ues autes persones que l'an coma dusau residéncia. Era afectada a notificat aguest incident dauant deth Conselh Generau d'Aran, er Ajuntament e eth Sindic de Greuges. Ara, calerà demorar que quauquarrés hèsque justícia entad açò qu'ei ad aguest ahèr. Ath delà, aguesta ciutadana expause qu'es pisi d'aguesta promocion, plaçats en Solan, auien de vener-se a un prètz maxim de 75126 èuros e, segontes era, quauqu'uns s'an arribat a véner per 96162 o 102172 èuros a proprietaris que non demoren pendent er an.

Era darrèra setmana er elipòrt de Vielha demorèc sense lum pr'amor d'ua crebada ena canoada que canalize era aigua deth barranc de Betren enquiar arriu Garona. Ath delà tanben se neguèren toti es baishi der edifici Trescents en pòble de Betren.

AUÉ DISSABTE, 15 DE MARÇ DE 2002.

IV.

Entrevista.
Miquèu Barra.
Conselhèr peth PRAG en Conselh.
V.GARCIA.

Ara que i èm.
Jusèp Lois Sans.

Immorau.
Entre es ans 1999 e 2000, setanta aranesi (vesins dera Val d'Aran) decidiren encaminar era sua formacion entath mon der esquí. Acodiren ara soleta institucion capacitada tà formar monitors: "La Escuela Española de Esquí", depenenta dera "Real Federación Española de Esquí". Que hè tres ans era formacion des nòsti joeni auesse de depéner d'organizacions "Reales" e "Españolas" ei quauquarren que me shòrde, mès en tot cas non ei eth motiu deth mèn article. Damb tota era bona fe aqueri 70 joeni (e 700 espanhòus) invertiren un temps e uns sòs entà recéber ua formacion que les permeterie ua melhora laborau e professionau. Per efècte dera aplicacion de dus "Reales Decretos" era Federacion deishèc d'auer competéncia ena formacion e aguesta passèc a depéner des Escòles oficiaument autorizades, entre es que subergés era Escòla de Tecnics Esportius dera Val d'Aran. Era Federacion hec es informes de besonh e depausèc en "Consejo Superior de Deportes" tota era informacion sus toti es alumnes qu'auien corsat estudis pendent aqueri dus ans. Per orde des dus madeishi decrèts, eth CSD auie sies mesi entà dar ua gessuda a toti aqueri alumnes e permeter-les de poder contunhar era sua formacion. An passat tres ans e non an hèt arren. Es 70 gojats aranesi (e es 700 espanhòus) non an un reconeishement as sòns estudis e non pòden contunhar era sua formacion. D'auti qu'an iniciat es estudis enes escòles oficiaus les van a passar ath deuant, en tot qu'eri seguissen demorant ua decision deth CSD. Evidentament que i a rasons politiques entad açò, e un dia gesseràn ara lum, mès sense dobte son rasons politiques criminaus quan non les impòrte afectar morau e patrimoniaument ar un per cent des aranesi.

"Es competéncies cau saber-les contunhar un còp aquerides".
Victòria Garcia Arties, (Arties e Garòs).

Hilh d'Arties, Miquèu Barra Daunes, de 62 ans, entrèc a trabalhar ena plantilha de Telefonica de Lhèida e i siguec 40 ans coma especialista. En jubilar-se decidic tornar entara sua tèrra. Hè dejà quate ans que se dedique ara politica, ei Conselhèr deth Conselh Generau, representant ath partit PRAG (Partit Renovador Arties e Garòs).
Miquèu mos explique qu'eth govèrn d'Aran damb era politica qu'amie a tèrme sonque pense en "aquerir competéncies mès, despús non sap coma contunhar-les".
Es encastres politics que mès li preocupen son toti, "sustot çò que pogue damnatjar ara Val d'Aran" ditz Barra. Atau madeish, afirme: "es leis son entà que poguen èster modificades e, atau, poder melhorar eth país", en tot hèr referéncia ara modificacion dera Lei d'Aran, tèma d'actualitat en toti es partits politics. 
Sus er urbanisme ena Val d'Aran, Miquèu opine que "calerie méter mès restriccions des qu'existissen per'mor que tot ei suberpoblat". Entad açò qu'ei ara creacion d'ua Comission Aranesa d'Urbanisme, n'ei cossent, mès damb persones capacitades e que non apertienen a cap de partit politic. Miquèu pense tanben qu'eth bastiment dera via segregada, des dera boca nòrd deth tunèlde Vielha enquiara termièra de França (actuau N-230), entà esvitar er impacte ambientau ei positiu totun "poder-la amiar a tèrme ei un problèma de sòs".
Encara qu'eth Torisme sigue eth futur d'Aran, pensi que cau mantier es tradicions d'un pòble o país, l'engranissen e, per tant, eth Conselh aurie de fomentar e dar mès facilitats as ramadèrs e  pagesi. Jo sò d'acòrd en atrèir ath Torisme mès, calerie un shinhau mès d'orden e contaròtle.
Mos ditz: "qui vò trabalhar pot trabalhar ena Val d'Aran, per aquerò s'es joeni aranesi ne vòlen ne trobaràn. Eth problèma que veigui ei quan un joen a de crompar ua viuenda, per'mor que non n'i a entada eri". 
"Eth joen que vò ­trabalhar actuaument ena Val d'Aran non a cap de problèma".
Entad açò qu'ei ath tèma sanitari, Barra manifèste que, "s'administre corrèctament mès, dilhèu non i a sufisents sòs entà poder-lo hèr foncionar ben". Ath delà, "calerie demanar as pacients coma ven eth foncionament der espitau, pr'amor que son eri es que melhor ac saben". ­
Sus era prepausa de hèr d'Aran un Parc Naturau, "non ac veigui ua causa positiua entath país. Jo me demani, qui mantierà aguest parc? Pensi qu'ei fòrça complèxe cercar aguestes ajudes. Ath delà, calerie eth consens de toti es ajuntaments e, ara per ara, non i é, tanpòc non i serie de mès eth des ciutadans. Pensi que manque mès informacion  sus aguest tèma e sus toti es eveniments deth Conselh Generau d'Aran.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 22 DE MARÇ DE 2003 N. 54.

Renauïssen entà un an mès eth Plan Generau de Joenessa d'Aran.
Eth trabalh e eth lotjament son quauqui des principaus problèmes des joeni.
Eth govèrn d'Aran perceberà 48165 èuros entà balhar supòrt e gestionar.
Era Secretària Generau de Joenessa dera Generalitat e eth Sindic d'Aran signèren aguest convengut en Conselh Generau.

V.G.

Redaccion Vielha (CASTIÈRO).
Eth Conselh Generau d'Aran e era Secretària Generau de Joenessa dera Generalitat renauïren, deluns passat ena sedença deth govèrn aranés, eth convengut de collaboracion e supòrt ath Plan Generau de Joenessa dera Val d'Aran entath 2003. Aguest convengut a un doble objectiu, per un costat establir linhes de collaboracion e cooperacion mutuau enter andues institucions entà dinamizar es politiques de joenessa dera Val d'Aran ath long der an 2003 en marc deth Plan Nacionau de Joenessa Projècte territòri e, per un aute costat, era gestion dera oficina de servicis ara joenessa. Eth Sindic d'Aran, Carlos Barrera, didec qu'"en Aran es ahèrs des joeni son mès diferenciats e era volentat deth govèrn ei apropar-se ath joen". Pera sua part, era Secretària Generau de Joenessa dera Generalitat, Rosa M. Pujol, didec qu'"ei cossent qu'en Aran es problèmes des joeni son diferents e qu'era manèra de trabalhar eth Plan Generau tanben n'ei". Eth convengut aurà ua vigéncia d'un an e era Generalitat aportarà un totau de 48165 èuros, des quaus 21926 s'adreçaràn a balhar supòrt as accions previstes en sòn Plan Generau de Joenessa e, 26239 èuros son entara gestion dera oficina de servicis ara joenessa. Eth tecnic dera Oficina de Joenessa, Alex Moga, hec ua avaloracion deth darrèr an e expliquèc qu'"a auut un increment de servicis e visites en burèu, que s'a creat ua bossa joena de trabalh e qu'en aguest moment es principaus problèmes des joeni son eth lotjament, eth trabalh e er ensenhament". Sus er abitatge, Barrera didec qu'eth govèrn començarà accions entà trapar una solucion ad aguest problèma "coma bastir abitatges de proteccion oficiau entà logar o véner, o ben sajar de hèr un convengut damb Incasòl".

Presenten ena sedença deth Conselh Generau era Agéncia de Qualitat d'Internet.
Beret acuelherà en abriu era prumèra edicion dera corsa de fons Gran Prèmi Naut Aran.

AUÉ DISSABTE, 22 DE MARÇ DE 2003.

II.

Presenten ena Val d'Aran era Agéncia de Qualitatd'Internet.
Eth CAC e eth Conselh remèrquen era melhora ena aufèrta en aranés, mès demanen un esfòrç addicionau.
Redaccion Vielha (CASTIÈRO).
Era Agéncia de Qualitat d'Internet (IQUA) siguec presentada deluns passat ena sedença deth govèrn d'Aran. Er IQUA ei ua plataforma damb vocacion d'actuacion globau entà garantir era qualitat d'internet. Segontes eth vicepresident der IQUA, Xavier Guitar, "era preséncia d'aguest sagèth serà ua garantia addicionau de qualitat tàs usatgèrs". Enquiath moment s'i an aderit lèu 500 empreses, entitats publiques e privades, associacions e internautes particulars. IQUA se constituïc en octobre de 2002 damb tres sòcis fondadors: eth Conselh Audiovisuau de Catalonha, era Comission de Mercat des Telecomunicacions e eth Conselh Andorran der Audiovisuau; posteriorament s'i higec tanben eth Conselh Audiovisuau de Navarra.

Per un aute costat, eth president deth Conselh Audiovisuau de Catalonha (CAC), Francesc Codina, destaquèc qu'es mesures amiades a tèrme pera Comission de Seguiment der Audiovisuau en Aranés, creada en seteme de 2001 amassa damb eth Conselh Generau entà melhorar era aufèrta audiovisuau en aranés, s'an tradusit en melhores concrètes. Eth CAC demane un esfòrç addicionau ara Corporacion Catalana de Radio e Television entà contunhar damb era normalizacion e promocion dera lengua e cultura aranesa. Pera sua part, eth Conselhèr de Promocion Economica, Jusèp Loís Boya, didec qu'"enquia ara s'an artenhut quauqui des objectius mès non pas toti".

Brèus.
UA possarà ua empresa publica tà promocionar es abitatges sociaus.
s Eth Secretari Generau d'Unitat Aran, Paco Boya, expliquèc, qu'en cas de guanhar es eleccions tath Conselh Generau, eth sòn partit crearà ua empresa publica que prebotge era crompa, eth loguèr e era reabilitacion d'abitatge sociau. Boya hec aguestes declaracions a arraïtz der important problèma que patís Aran en aguest encastre. Era manca de terren e eth deficit de prètzi qu'a provocat era dusau residéncia an amiat, segontes Boya, a qué "es trabalhadors agen vertadèrs problèmes entà accedir a un abitatge sociau". Tanben rebrembèc qu'era naua Lei d'Urbanisme obligue a cedir terren entad aguesta sòrta de pisi e higec que "damb ua empresa publica que contarotlèsse era promocion de lotjament sociau s'esvitarie era frauda en bastiment e ena adjudicacion.

Enquia ara s'an aderit ar IQUA un totau de 500 sòcis.

Era sedença deth Conselh siguec eth lòc escuelhut entà presentar er IQUA.

AUÉ.

Non se sage d'ua guèrra pera diferéncia de mieis disponibles enter es parts, se sage sonque d'ua agression injustificabla damb es sues conseqüécies "colateraus". Atau madeish, non coneishi ne ua soleta persona de ben que sigue a favor d'aguest mortalatge programat. Mès, era societat civila ei massa trenda ara ora d'opausar-se ad aguesta accion deth nòste govèrn que non se podie entreveir peth contengut dera sua campanha electorau quan siguec escuelhut.

OPINION.
Josep Toló Pallas.
GESTORIA TOLÓ ASSOCIATS.

Era opinion publica pòt arturar era agression ath pòble iraquian.
Atau madeish, pensi que dejà ei ora de passar ara accion de manèra individuau se non volem cargar damb eth mausòn de mòrts inocents cargats enes nòstes esquies.De un aute biais, cau díder que quan nosati consumim productes o servicis de Estats Units, Reiaume Unit o Itàlia, finançam doblement aguest atac; per tant non les consumitz pas. Tanben remèrqui que quan hèm vida normau en tot se produsís eth mortalatge que s'apròpe, coma se non anèsse damb nosati, toleram que s'agredisque en nòste nòm. Hèm un acte testimoniau massiu en tot que dure er atac, coma desobediéncia civila, drapèus blanqui enes hièstres, pintades enes carrèrs, eca. Plan per açò, es desapareishuts e indefensi ciutadans deth pòble iraquian an de saber que non èm es sòns enemics.

Vielha acuelh eth Campionat de Patinatge Artistic sus gèu.
Era dimenjada deth 8 e 9 de març se celebrèc, en Palai de Gèu de Vielha, eth Campionat de Catalonha de Patinatge Artistic organizat peth Club d'esquí Val d'Aran. Compdèc tamb era assisténcia d'un totau de 63 patinadors de 9 categories. I participèren es federacions madrilenha, basca e aragonesa, ath delà dera catalana. Eth títol de campion de Catalonha l'artenhec Juan I. Legaz e eth de soscampion, Marc Gironella, andús patinadors aranesi.

AUÉ.
EDITE: PREMSA CATALANA S.A. ELABORACIÓN: GRUP CAT.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA.
GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS.

NOTARIA. RECAPTACION. IMPÒSTI. MUSEU D'ARAN. AUÉ (REDACCION). GREMI D'HOSTALERIA. LORDÈRES.

AUÉ DISSABTE, 22 DE MARÇ DE 2003.

III.

QUATE LÒCS.
Les aurà un circuït de kajak en arriu Garona.
Redaccion Les.
PUJÒLO.

Tanben ei previst crear un club de canòa caiac en pòble.
Eth Consistòri de Les signèc, deluns passat, un acòrd de collaboracion damb er Ajuntament francés d'Antignac (Nauta Garona). Aguest acòrd permeterà abilitar un circuït tà poder desvolopar era practica deth caiac en arriu Garona. Entà poder amiar a tèrme aguest projècte calerà hèr un estudi d'acondicionament der arriu e, principaument, ua bassa de slalom de canòa kajak en centre de Les. Atau madeish, tanben se vò crear un club de canòa kajak que serà assessorat per monitors francesi e aranesi qu'aportaràn es sòns coneishements tecnics, pedagogics e de seguretat e, poiràn hèr un emplec recipròc concertat des recorruts de navegacion ena Nauta Garona e era Val d'Aran. Es objectius d'aguest acòrd de collaboracion, entre Les e Antignac, son: promòir eth léser, potenciar aguest espòrt federat, fomentar aguesta activitat toristica e hèr escambis respècte era activitat economica e escolara per'mor que tanben serie un punt de formacion tàs joeni esportistes.

AUÉ.

Ana Fuentes pendent er acte de possession deth sòn cargue coma còsso d'Unitat d'Aran der Ajuntament deth Naut Aran.

Eth Plan de Beret acuelherà era I.èra edicion deth Gran Prèmi Naut Aran.
Ana Fuentes pren possession coma còsso deth Naut Aran dempús dera dimission de Julia Ciria.
Victòria Garcia. Salardú.
Er alcalde de Salardú, Victor Leon, anoncièc en plen der Ajuntament de Salardú celebrat dimèrcles, qu'eth pròplèu dia 6 d'abriu se celebrarà era prumèra edicion deth Gran Prèmi Naut Aran en circuït de fons de Beret. Aguesta corsa aurà un caractèr popular e servirà entà hèr a conéisher e inaugurar eth futur circuït de fons de Beret qu'a compdar deth pròplèu an serà gestionat per aguest consistòri. Tanben servirà entà díder adiu ara bona sason iuernau d'enguan. Segontes Leon, "se demore ua afluéncia de 120 participaires es quaus, dempús dera corsa, seràn convidats a un dinar ena sala polivalenta de Salardú a on tanben se les autrejarà un rebrembe". Aguesta marcha englòbe tres categories de circuïts, er infantil (de 2,5 quilomètres), eth nomentat popular (de 10 Km) e eth des professionaus (de 15 km). En aguest projècte i collabòre, ath delà, Baquèira, Alpine Bike e era Federació Catalana d'esports d'Hivern (FCEH).

Naua còsso en Naut Aran.
Per un aute costat, ena session plenària der Ajuntament de Salardú prenec possession deth cargue de còsso per UA Ana Fuentes en substitucion de Julia Ciria, qu'auie dimitit eth passat mes de gèr en tot allegar vexacions moraus ara sua persona. Fuentes didec que "demori hèr eth mèn trabalh çò de melhor possible e aportar eth maximum, des d'ara e enquias pròplèu eleccions". Eth plen tanben s'acuelhec de forma unanima en "non ara guèrra".

BARCELONA.
"Eth Parçan" convòque un acte entà presentar-se en nau locau.
Redaccion Barcelona.
Era associacion d'aranesi en Barcelona "Eth Parçan" celèbre un acte de presentacion dera associacion ena sala d'actes deth sòn nau locau plaçat en Otèl d'entitats de "Can Guardiola" entàs 19:30 ores deth pròplèu dimars. Ath madeish temps, tanben se realizarà era presentacion deth libre "Condes d'Occitània" a cargue deth sòn autor, Manel Zabala, en tot èster atau aguest eth prumèr d'ua seria d'actes previsti pera entitat ath long der an. Eth Parçan, que vò èster un nèxe de junhença enter es aranesi que demoren dehòra dera Val d'Aran, convide ad aguest eveniment a toti es sòcis e persones que siguen interessades, autant ena presentacion coma en coneishement dera associacion.

Era darrèra setmana sigueren autrejades, ena sala polivalenta de Vielha, era Copa dera Liga 2002 e era Liga 2002 as Ossi d'Aran e ara equipa Mercastelló respectivament, atau coma es copes de participacion a totes es equipes que jòguen ena liga de fotbòl sala.

AUÉ DISSABTE, 22 DE MARÇ DE 2003.

IV.

Entrevista.
Josèp Calbetò.
CONSELHER PER UDA EN CONSELH GENERAU.
V.GARCIA.

ara que i èm.
Jusèp Lois Sans.

Internet.
De temps en temps m'agrade, coma ara majoria, navegar per internet e cercar aquera interpretacion dera istòria que non ges enes libres. En www.chez.com/ 1418occitania è trobat "1914-1918, era istòria escrita pes peluts occitans a trauèrs des sues cartes postaus... e des listres des soldats mòrts". I podem trobar ua interpretacion sus eth lòc qu'aucupaue era lengua occitana pendent era prumèra guèrra mondiau. Ère era prumèra lengua des "trinchères". Tanben i trobaratz ua auta argumentacion sus "era escòla ath servici dera guèrra". Era escòla, ena tresau Republique, siguec ua maquina entà destrusir er occitan e es autes lengües de França (patois), e un element ideologic important entara guèrra. Es monuments as mòrts se plaçaràn apròp des escòles. Era auta Webei curiosa; assoc.wanadoo.fr./okoc ei era plana d'expression d'ua associacion que se prepause establir e desvolopar escambis culturaus damb es pòbles d'America, promòir era cultura occitana enes Estats Units e hèr conéisher es cultures ameríndies. Era associacion se fondèc dempús de descurbir qu'en 1829 diuèrsi indis dera tribu des Osage auien arribat en Montauban. Es Osage formen part dera família des Sioux; auien estat boni caçaires de bisonts enes territòris deth Missouri, de Kansas e de Oklahoma. Ei ua associacion activa que trape ligasons contunhes entre es indis e es occitans. Quan de petit encara non auia descubèrt era mia ascendéncia occitana, sentia ua imparabla atraccion per aqueri indis tostemp vençuts peth 7au. de cabalaria en inacabables pellicules des dimenges pera tarde. Era gent dera mia tribu occitana sigueren enganhats e vençuts en Muret en 1213 e ena guèrra mondiau deth 14.

"Prevau mès er amiguisme e auer poder qu'amanir ua politica de tot Aran"
Victòria Garcia Vielha (CASTIÈRO).

Josèp Calbetó Giménez neishec en Vielha hè 66 ans, ei maridat e pair de quate hilhs. 

Estudièc ena Escòla de Maestría Industrial de Barcelona en tot obtier eth títol de Diplomat de Mèstre d'Òbres. En 1960 creèc era Empresa Urogalho, dera quau n'ei proprietari. Hè mès de vint-e-quate ans que se de dique ara politica. Aguesti darrèrs quate ans a estat Conselhèr deth Conselh Generau en tot representar ath partit UDA (Union Democratica Aranesa). 
Calbetó pense qu'eth futur a trauèrs deth govèrn d'Aran, damb era politica qu'amie a tèrme "non serà fòrça esplendorós per'mor que prevau mès er amiguisme e aquerir poder qu'amanir ua politica de tota era Val d'Aran a cuert, miei e long tèrme" e hig qu'"eth Conselh ei un gran ajunta ment a on son tres es que signen e un eth que mane". 
Es encastres politics que mès li preocupen son toti, "es que mès incidissen ena poblacion son sanitat e torisme", ditz Josèp. 
"Era administracion aurie d'ajudar mès as naues generacions que vòlen dedicar-se ara ramaderia" 
Atau madeish, sus er urbanisme ena Val d'Aran Calbetó cre qu'"era competéncia coma tau non se pòt aquerir enquia que non sigue modificada era Lei d'Aran". Entad açò qu'ei ara creacion d'ua Comission Aranesa d'Urbanisme n'ei cossent, "mès non sonque damb era representacion deth Síndic senon tanben tamb era de totes es fòrçes politiques". Conven tanben damb eth bastiment d'ua via segregada, des dera boca nòrd deth tunèl de Vielha en quiara termièra de França, entà esvitar er impacte ambientau per'mor que sigueren es madeishi municipis es qu'ac demanèren ath Conselh. E hig "quate ans entà darrèr CDA didie non ath bastiment d'un nau tunèl e didie òc a ua varianta que passaue peth bòsc de Betren". Encara qu'ei evident qu'eth Torisme ei eth futur d'Aran, pense qu'"era administracion aurie d'ajudar as joeni que vòlen de dicar-se ara ramaderia mau grat que jamès serà coma abantes". Remèrque que "prumèr cau hèr un inventari des possibili tats des competéncies que balhe Aran e, un còp analizades, saberam quina sòrta de trabalh podem aufrir ath joen aranés. Un còp qu'eth joen age eth sòn tra balh alavetz cau elaborar ua politica d'abitatge". Entad açò qu'ei ath tèma sanitari, Calbetòma nifèste qu'"auec ua dolenta negociacion". Ath delà, "ja comencen a mancar sòs e nosati dejà ac anoncièrem quan se signèc, per tant calerie revisà'c". 
En tot hèr referéncia ara modificacion dera Lei d'Aran, tèma d'actualitat en toti es partits politics, opine que "cau modificar era Lei d'Aran ena version electorau, ei a díder, çò que s'acordèc ena Taula de Vielha; mès tanben creigui que cau ampliar-la en tot híger mès competéncies, coma per exemple era des mieis de comunicacion".

Pensi que "cau protegir fòrça eth Miei Ambient, mès  hèr-ne d'Aran un Parc Naturau non solucione aguest problèma en tot que se dèishen bastir pletes e urbanizar en zònes nautes".

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ. SUPLEMENT SETMANAU DETH DIARI.

DISSABTE 29 DE MARÇ DE 2003 N. 55.

Era Generalitat autorize constituïr era Comission d'Urbanisme Aranesa.
Eth prumèr pas serà crear ua Oficina Tecnica de Supòrt Urbanistic Locau.

UA mòstre desacòrd, damb eth procès seguit entà aquerir urbanisme.

V.G.

Era sedença deth Conselh Generau d'Aran tanben en serà dera Comission Territoriau d'Urbanisme Aranesa.

Redaccion Vielha (CASTIÈRO).
Era creacion dera Comission Territoriau d'Urbanisme dera Val d'Aran ei un hèt dempús qu'era Generalitat balhèsse lum verda ath decrèt que'n regule era composicion e eth foncionament intèrn d'aguest organisme. Aguesta Comission actuarà exclusivament en territòri aranés e aurà era sua sedença en Conselh Generau d'Aran. Atau madeish, aguest organisme, d'acòrd damb era lei, aurà d'assumir es foncions de caractèr informatiu, consultiu, gestor e resolutiu respècte a toti es projèctes urbanistics que se prebotgen en parçan. Segontes expause aguest projècte de decrèt, formaràn part d'aguest organisme representants deth Govèrn Aranés, dera Generalitat e der Estat, atau coma representants de toti es ajuntaments aranesi. Eth prumèr pas a seguir entà aquerir es competéncies en matèria d'urbanisme ei era creacion d'ua Oficina Tecnica de Supòrt Urbanistic, segontes anoncièc eth Sindic d'Aran, Carlos Barrera. "Aguest burèu, ath delà de balhar supòrt, orientarà as ajuntaments que volguen consultar-i". Aguest centre aurà ua dotacion pressupostària de 342577 èuros finançats per Politica Territoriau, Governacion e Deputacion. Per un aute costat, Unitat d'Aran se mostrèc en desacòrd damb era creacion d'ua naua Comission d'Urbanisme Aranesa en tot catalogar eth procès seguit d'indigne e antidemocratic. "Aguest ahèr ei objècte de negociacions amagades deth debat politic", didec eth portavotz des socialistes aranesi, Paco Boya. Atau madeish UA demanèc era darrèra setmana un ajornament deth traspàs de competéncies en urbanisme enquiara recèrca d'un consens e era celebracion d'un plen especific deth Conselh Generau.

Es escòles araneses receberàn enguan 28.000 èuros entà desplaçaments culturaus.

Vaquèira 1500 acuelherà eth nau parc sasoèr de Pompièrs deth Naut Aran.

AUÉ DISSABTE, 29 DE MARÇ DE 2003.

II.

Es escòles receberàn enguan uns 28000 èuros tà viatges culturaus.
Es associacions culturaus tanben perceberàn ajudes per part deth Conselh tà realizar es gessudes previstes.
Redaccion Vielha (CASTIÈRO).
Es escòles dera Val d'Aran enguan perceberàn un totau de 28000 èuros per part deth Conselh Generau, tà destinarles as viatges culturaus que realizen es centres pendent eth cors escolar. Era Conselhèra de Cultura, Mercedes Delaurens, manifestèc qu'"aguestes aportacions son un hèt excepcionau en Aran, gràcies ara flexibilitat qu'a eth Conselh Generau en matèria de traspassi e que permet que se les pogue ajudar". Entà poder-les recéber, es escòles programen annaument es gessudes, es quaus son aprovades en Conselh Escolar. Est'an passat eth Conselh destinèc 25750 èuros tà finançar eth còst deth transpòrt de viatges que realizèren eth CEIP Garona, eth CEIP Alejandro Casona de Les, eth CEIP Sant Ròc de Bossòst e totes es escòles dera ZER Val d'Aran. Atau madeish, tanben financèc damb 5319 èuros, en desplaçaments, a associacions coma es grops culturaus dançaires, eth grop de recreacion AranThal, era Associacion Espanhòla contra eth Càncer e es mainatges que participen enes activitats esportiues organizades peth Conselh Esportiu o pes Clubs aranesi en competicions d'esquí o patinatge. Per un aute costat, es critèris que se seguissen ara ora de balhar aguestes ajudes son que toti es collègis an dret as madeishes, en tot que tamb es associacions s'avalore era disponibilitat pressupostària existenta en govèrn entà poder subvencionar-les.

Brèus.
Batissen dus naui depòsits de dèishes ena Val d'Aran.
Era Val d'Aran s'aprovedirà de dus naui depòsits de dèishes, un en municipi de Bossòst e un aute en Gessa. Ei previst qu'aguestes plantes se meten en foncionament a compdar dera pròplèu tardor. Eth depòsit de dèishes de Bossòst serà plaçat ath cant der actuau depòsit de lordères e eth de Gessa ath cant dera pista de Montromies. Atau madeish, eth de Gessa compdarà tanben damb ua planta de tarcums e residus dera construccion, ei a díder, residus sonque de particulars. Per un aute costat, eth Conselh Generau a tret a concors, pendent es darrèri dies, aguesti dus centres de recuelhuda de lordères, cadun des quaus supausarà ua inversion d'uns 65000 èuros. Aguestes naues plantes de residus seràn compausades de desparièrs contenedèrs a on s'i poiràn depausar es residus non selectius, ei a díder, aqueri que non siguen papèr, carton, veire o matèria organica.

Est'an passat s'i destinèren un totau de 31069 èuros.

Totes es escòles araneses demanen aguestes ajudes entàs sòns desplaçaments.

AUÉ.

Ua amiga des animaus.
VESIA DERA VAL D'ARAN.
Praubets animaus indefensi dauant des urpes der òme e era povora qu'ei en quinsevolh cornèr, en tot demorar que passe eth prumèr indefens entà sarrar eth pistolet e disparar. Ò! quin trofèu s'a emportat, bracar era vida d'un animau, dret cap, qui ei eth entà destinar era vida d'un animau? Desgraciat deth que non a en qué pensar, non li mane eth còr ne era rason. Qué podem demorar d'un uman que non pense e jògue damb es sentiments des auti? Recebem educacion, informacion de coma s'a de tractar as animaus, de quin tracte se meriten e de coma eri mos estimen. Es animaus tanben apertien ara planeta ena que nosati viuem e se meriten eth respècte ara vida coma nosati. Fòrça gent les tracte coma esturments que, quan dejà non servissen, se'n des·hèn. Non an valor entada eri e aucir-les ei eth destin que les demore, non pensen qu'an còr. 
Non voi parlar de violéncia mès, eth madeish respècte se merite eth patron. Dongui testimòni damb aguest escrit que sò ua grana aimanta des animaus, que meriten èster respectats coma taus e sai pro ben que i a vesins ena Val d'Aran que pensen coma jo. Per açò, e fòrça d'autes rasons, hèsqui ua crida entà que toti nosati sigam conscients de çò que passe. Creigui que se collaboram toti e lutam per ua bona causa mos senteríem liberats. Eri tanben an es sues leis establides e non son respectades coma taus.

OPINION.

Era crudeltat que les tòque víuer peth mensprètz der òme.

Sopar annau en Barcelona dera associacion "Eth Parçan".
Eth pròplèu dimèrcles era associacion aranesa "Eth Parçan" celebrarà un sopar en Otèl Hilton de Barcelona que compdarà damb era preséncia deth Sindic d'Aran, Carlos Barrera, atau coma era des sòcis d'aguesta entitat. Aguest sopar se realize annaument entà amassar a toti es sòcis dera entitat.

AUÉ.
EDITE: PREMSA CATALANA S.A. ELABORACIÓN: GRUP CAT.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA.

GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME. VIELHA. CORRÈUS.

NOTARIA. RECAPTACION IMPÒSTI. MUSEU D'ARAN. AUÉ (REDACCION). GREMI D'HOSTALERIA. LORDÈRES.

AUÉ DISSABTE, 29 DE MARÇ DE 2003.

III.
CASTIÈRO.

Ues 57.000 persones an demanat informacion sus Aran.
CASTIÈRO. Sason de hèires entà Torisme Val d'Aran.
Redaccion VIELHA.
Es actuacions realizades per Torisme Val d'Aran, pendent aguest mes de març, an estat era assiténcia tà hèires entà promocionar e difóner Aran. A nivèu internacionau, Torisme Val d'Aran promocionèc es sues possibilitats ena Hèira de Senderisme "OP PAD" d'Amsterdam (Olanda), laguens deth stand Torisme de Catalonha. Auem d'auer en compde qu'eth senderisme e era pesca, tant importants en parçan, sigueren es que mès interessèren as vesitants deth salon ispanofrancés d'agricultura, cambra de comèrç e torisme de Tarbes. Atau madeish, a nivèu espanhòu Torisme Val d'Aran participèc damb un stand pròpri en "Sevatur", en Donòstia, e ena Fira Expoocio de Madrid laguens des Tèrres de Lhèida. Eth director de Torisme Val d'Aran, Manuel Español, avalorèc de plan positiues aguestes accions e afirmèc que mès de 57.000 persones vesitèren eth stand d'Aran. En abriu aguesta entitat participarà en Salon Randonée Sports Nature de París e en SITC de Barcelona.

Ena sedença deth Conselh Generau d'Aran s'amassèren es membres dera comission de seguiment.

AUÉ.

Vaquèira 1500 aubergarà un nau parc de pompièrs e ua cochèra.
Corsi de formacion entà Pompièrs d'Aran e Mossos d'esquadra per miei d'un protocòl de collaboracion.
Redaccion. VIELHA.
Eth nau parc sasoèr de pompièrs deth Naut Aran serà plaçat ena còta 1500 ath cant deth parcatge dera estacion de Baquèira, en lòc dera còta 1700 coma s'auie previst iniciaument. Aguest anonci lo hec eth Sindic d'Aran, Carlos Barrera, dempús dera amassada deth passat dimars damb era Comission de Seguiment deth convengut de collaboracion enter eth Departament de Justícia e Interior dera Generalitat e eth Govèrn Aranés. Aguest nau parc tanben acuelherà ua cochèra entà poder sauvar es veïculs de neteja de carretères dera Generalitat e atau poder desvolopar es ahèrs de netitge dera C-28, tram Vaquèira-Vielha e Pòrt dera Bonaigua de faiçon mès aisida. Pendent aguesta amassada tanben s'acordèc méter en foncionament un protocòl entà realizar corsi de formacion especifica en encastre de montanha as Mossos d'esquadra e as Pompièrs d'Aran. Barrera didec qu'aguesti dus còssi auràn d'intervier amassa, "mès encara s'a de protocolarizar damb un document". Pera sua part eth Secretari d'Interior, Brauli Duart, didec qu'"era coordinacion d'aguesti corsi depenarà dera experiéncia qu'age cada còs". Ua auta des actuacions previstes, que poirie èster efectiva entath pròplèu an segontes s'aprovèc ena Comission de Seguiment, serie er implantament deth sistèma d'emergéncies 112 en Vielha. Aguest servici se coordinarie des deth Parc de Pompièrs de Vielha un còp s'agen finalizat era cochèra e era ampliacion deth madeish.

CASTIÈRO.
Era gent grana e es discapacitats se pòden acuélher ara teleassisténcia.
Redaccion Vielha.
Eth Departament de Benèster Sociau deth Conselh Generau e era empresa Mapfre arribèren, est'an passat, a un acòrd entara distribucion de terminaus de teleassisténcia tara gent grana que viu soleta e tàs discapacitats. Era asseguradora vò informar a toti es aranesi dera existéncia d'aguest esturment que consistís en un petit aparelh que cada usatgèr a de portar ath dessús ath long deth dia e qu'avertís ara familha o as servics d'emergéncia en accionar, per miei d'un boton, un telefon automatic qu'incorpòre eth sistèma de mans liures. Ath delà compde damb un servici d'atencion pendent es 24 ores. Entà poder auer-lo cau adreçar-se as Servicis Sociaus.

Eth portavotz deth grop parlamentari PSC-CpC, Quim Nadal, vesitèc Aran era darrèra dimenjada entà assistir e balhar supòrt a Unitat d'Aran ena conferéncia "Eth nòste projècte entà Aran". En aguest collòqui s'expausèren es linhes de govèrn qu'aportarà UA enes pròplèu comicis.

AUÉ DISSABTE, 29 DE MARÇ DE 2003.

IV.

Entrevista.
Jesús Rodríguez.
Conselhèr per CDA en Conselh Generau.
V.GARCIA.

Ara que i èm.
Jusèp Lois Sans.

Eleccions.
Era Generalitat a convocat eleccions tath Conselh Generau d'Aran eth 25 de mai, en tot coïncidir damb es eleccions locaus. S'a hèt ua convocatòria exprèssa e s'a hèt des deth Govèrn Centrau de Catalonha. Non ei un aspècte menspredable. Refòrce era idèa d'identitat e d'equilibri sobeiran d'aguest territòri. Non se tracte deth procès d'ua comarca diferenta, donques qu'era Val d'Aran non ei ua comarca de Catalonha. Es comarques de Catalonha se creèren hè quinze ans fondamentades en critèris poblacionaus e de mercat e en ua division iniciau dera Generalitat de 1936 (que non se contemplaue ne en Estatut deth 1932). Ei a díder, qu'es comarques de Catalonha son un invent modèrn (plan modèrn), damb ua debilitat representativa importanta, donques que non son es ciutadans qui escuelhen dirèctaments as sòns representants ena administracion comarcau (ac hèn es politics de forma proporcionau as resultats des eleccions locaus), e damb un problèma foncionau e d'autonomia que se'n ditz "província", que li pren fòrça competéncies. I a pòga gent satisfèta damb eth foncionament des comarques e era ineficiéncia ei eth signe que mès l'identifique; e cada dia me shòrde mès quan veigui qu'encara massa gent en Catalonha s'adrece ara Val d'Aran o ath Conselh Generau coma ua comarca o un Conselh Comarcau. Eth Conselh Generau d'Aran ei eth Govèrn d'un territòri istoric, damb mil ans d'existéncia, damb competéncies pròpries e clares, damb un procès d'autonomia confiat e segur, sense besonh dera dependéncia provinciau, damb eleccion democratica e dirècta des sòns governants. E entad aguestes eleccions que guanhe eth melhor e eth qu'eth pòble aranés volgue.

"Se trabalhe entà arténher era identitat deth pòble aranés"
Victòria Garcia Arties (ARTIES E GARÒS).

Jesú Rodríguez Martínez, de 54 ans, viu en Arties se n'encuede dera empresa Hormaran. Neishec en Zaragoza mès, as pògui mesi venguec a víuer ena Val d'Aran. Tàs 16 ans comencèc a responsabilizar-se des tèmes socioculturaus des hèstes d'Arties e damb eth pas des ans s'anèc guanhant era confiança deth pòble. A arraïtz d'aguesti ahèrs se presentèc coma alcaldable d'Arties. Dejà pòrte mès de vint ans ena politica, des quaus es darrèri ueit a estat Conselhèr deth  Conselh Generau, en tot representar ath terçon d'Arties e Garòs peth partit CDA (Convergéncia Democratica Aranesa). 

Sus eth bastiment d'ua via segregada, des dera boca nòrd deth tunèl de Vielha enquiara termièra de França, entà esvitar er impacte ambientau, Rodríguez ditz qu'"era melhora d'infraestructures tostemp ei bona entath parçan e tanben entara gent que mos vesite".  

"Era prepausa de Parc Naturau en Aran, servirà coma reclam toristic e entà protegir eth parçan"

Jesús pense qu'eth futur d'Aran va per bon camin damb era politica qu'amie a tèrme eth Conselh Generau d'Aran. Eth resultat pendent aguesti darrèrs ans a estat satisfactòri per'mor que "se trabalhe entà arténher causes, enter eres era identitat deth pòble aranés". Tanben hig qu'"eth Sindic ei ua persona solidària e qu'a mà quèrra". 

Remèrque que "des dera administracion s'an fomentat es ajudes as pagesi e ramadèrs, mès era gent se n'a dat compde de qu'aciu se viu deth torisme". Sus era problematica dera joenessa ara ora de trapar trabalh en Aran, Jesús partís dera basa que "s'un joen ei responsable e bon trabalhador non li mancarà jamès trabalh mès, se non vò quedar-se ei per volentat pròpria per'mor qu'aurà vist mès possibilitats dehòra qu'en Aran". Toti es encastres politics li preocupen mès, ditz que "pendent aguesti ans s'a auançat, es matèries s'an d'actualizar a mesura que cambien es besonhs dera societat". Entad açò qu'ei ath tèma sanitari, Rodríguez manifèste qu'"ara foncione tan ben o melhor qu'abantes d'aquerir aguesta competéncia". En tot her referéncia ara modificacion dera Lei d'Aran, tèma d'actualitat en toti es partits politics, opine que "non la cau modificar entad açò qu'ei ar agraniment deth numerò de representants deth Conselh Generau, dejà ei sufisentment representat" e hig qu'"ei pro dificil trobar gent que volgue formar part des listes electoraus". Sus er urbanisme ena Val d'Aran, Jesús pense qu'en un país qu'aquerís totes es competéncies ei normal que "tanben artenhe aguesta". Entad açò qu'ei ath nauèth projècte de decrèt aprovat pera 
Generalitat entà crear ua Comission Aranesa d'Urbanisme, n'ei cossent, per'mor qu'"ajudarà a amassar criteris". Sò d'acòrd damb era prepausa de hèr-ne d'Aran un Parc Naturau pr'amor que per un costat servirà coma reclam toristic e, ath delà, contarotlarà mès era proteccion deth Miei Ambient. 
Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 5 D'ABRIU DE 2003 N. 56.

Eth Sindic demane as municipis ua 1èra delimitacion deth Parc Naturau.
Despartissen un triptic entà explicar as aranesi aguesta figura de proteccion.
Tanben didec qu'"qu'ues 60000 ectares son es que poirien formar part d'aguest projècte" e higec qu'eth Parc Naturau aportarà naues linhes de subvencion ath delà des que dejà recep, damb eth PEIN e era Xarxa Natura 2000.

UA demane un Plan Territoriau abantes de plantejar un Parc naturau en Aran.
Pera sua part, eth candidat a sindic per UA, Paco Boya, manifestèc que "non se pòt plantejar aguesta figura se prumèr non se definís un Plan Territoriau Parciau qu'a d'èster eth marc deth plantejament generau deth territòri aranés" e higec que d'aguesta manèra s'ipotèque eth país de futurs projèctes. Ath delà, Boya ditz qu'eth triptic informatiu sus eth parc non explique tota era vertat sus çò qu'ei un parc naturau e qu'eth finançament qu'aportarà aguesta figura serà pauritjós.

Un totau de 60000 ectares dera Val d'Aran formaràn part deth projècte Parc Naturau.

V.G.

Victòria Garcia Vielha (CASTIÈRO).
Es bailes de toti es municipis aranesi s'amassèren damb eth Sindic d'Aran, Carlos Barrera, ena sedença deth govèrn aranés entà aquerir un compromís, consensuat dera prumèra delimitacion deth projècte Parc Naturau. Barrera anoncièc que "s'an balhat plans entà que cada ajuntament delimite quina zòna aportarà ad aguesta prepausa". Parallèlament, eth Conselh Generau a editat triptics, en espanhòu e aranés, que se haràn arribar a totes es familhes d'Aran entà, segontes Barrera, "esclarir as ciutadans aqueri dobtes que les poguen sorgir sus aguesta figura de proteccion e dinamizacion deth territòri, atau coma entà esvitar era demagògia o influéncies politiques". "Era finalitat d'aguesta figura ei esvitar eth bastiment de granes infraestructures urbanistiques en zònes dera Val d'Aran que formen part der entorn naturau", higec Barrera. Eth Sindic tanben indiquèc que, despús d'aguesta fasa informatiua, son es pròpris consitòris es qu'an de debàter se son a favor o en contra.

Apròven coma vacant eth concors entara reforma dera planta de residus urbans de Vielha.

Er Ajuntament de Vielha suspen es licéncies urbanistiques ena zòna de Tuca.

AUÉ DISSABTE, 5 D'ABRIU DE 2003.

II.
Breus
Eth "Yo-yo water ball" presen tanben en Aran.
Eth joguet "Yo-yo water ball" a estat retirat deth mercat dempús d'auer-i detectat era preséncia de substàncies quimiques de risc entara seguretat des mainatges. Eth Conselh a trauèrs dera Oficina de Consum realizèc vesites de comprobacion en establiments deth parçan enes que i auie auut d'aguesti joguets. Ei per aguest motiu que Consum aconselhe as pairs que se'n des·hèsquen, per'mor qu'ena analisi realizada se detectèren substàncies quimiques volatiles ena gòma d'aguest, proïbides pera normativa de seguretat de joguets. Era tecnica de consum, Carmen Mora, didec qu'es compausants son nocius per inalacion o contacte damb era pèth, en tot provocar problèmes respiratòris o d'irritacion dera pèth".

Vacant eth concors tàs trabalhs de reforma dera planta incineradora.
Eth plen apròve, en Arròs, per unanimitat era dusau fasa d'ampliacion dera sedença deth Conselh Generau.
Redaccion Vielha (CASTIÈRO).
Dimars passat en Arròs, eth plen deth Conselh Generau, damb unanimitat de totes es fòrces politiques, aprovèc coma vacant eth concors entà adjudicar eth projècte de reforma, gestion e espleita dera planta de tractament de residus solids urbans dera Val d'Aran. Tanben aprovèc eth nau plec de clausules administratiues particulares e plec de prescripcions tecniques qu'an de licitar aguest ahèr. Segontes eth tecnic dera planta de residus, Eishard Jaquet, "cap d'empresa des que concorsaue complie eth plec de clausules demanades peth Conselh, ei a díder, auer ua experiéncia de dues plantes bastides e auer-ne dues d'espleitades" e higec qu'"enes bases d'aguesta naua licitacion se demanarà as empreses que concorsen qu'apòrten, per un costat, es certificats des quaus dispausen e, per un aute, un classament empresariau". Ath delà, tanben s'aprovèc eth plec de clausules e era convocatòria simultanèa deth concors entà adjudicar es trabalhs dera dusau fasa d'ampliacion e reforma dera sedença çò de Saforcada. Eth Sindic d'Aran, Carlos Barrera, expliquèc qu'"era prumèra fasa finalizarà a darrèrs de mai e qu'aguesta dusau supausarà ua dotacion pressupostària de 506.505 èuros e qu'apuprètz serà finalizada en juriòl". Segontes Barrera, tà darrèrs d'an ei prevista era fin des trabalhs d'ampliacion dera sedença.

Naues bases tath concors dera planta de residus urbans.

Era sedença deth Conselh Generau ei plaçada en caplòc dera Val d'Aran.

AUÉ.

Agenda.
EXPOSICION.
Betren. Exposicion "Nomades deth mon" sus era vida e cultura deth pòble Mongòl. Ena sala de Betren, enquiath 27 d'abriu, toti es dies de 16 a 21 ores. Arties s Exposicion collectiua, 4 pintors e 1 escultor, ena sala d'exposicions dera glèisa de Sant Joan d'Arties. Dubèrta a compdar deth pròplèu dimèrcles enquiath 15 de junh.

Servicis.
CORSES.
Beret. Aguesta dimenjada se celèbre en Beret era prumèra edicion dera marcha populara d'esquí de fons "Trofèu Naut Aran".
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA 973 64 09 72. 
GUARDIA CIVIL 973 64 00 05. 
POMPIÈRS D'ARAN 973 64 00 80 .
ESPITAU VAL D'ARAN 973 64 00 06. 
BAQUEIRA BERET 973 63 90 00.
BURÈU TORISME VIELHA 973 64 01 10.
CORRÈUS 973 64 09 12.
NOTARIA 973 64 00 10.
RECAPTACION IMPÒSTI 973 64 02 78.
MUSEU D'ARAN 973 64 18 15 .
AUÉ (REDACCION) 973 64 30 51.
GREMI D'HOSTALERIA 973 64 06 01. 
LORDÈRES 973 64 18 01.

Manuela de Madre vesite Aran.
s Dimèrcles passat era deputada tath Parlament de Catalonha peth Partit Socialista Catalan, Manuela de Madre, vesitèc Aran entà aufrir ua conferéncia sus era hemna e era politica, en tot racondar era sua experiéncia personau. Aguesta amassada siguec prebotjada pera Associacion de Hemnes d'UA "Airau dera hemna" e aumplic era sedença d'Unitat d'Aran. Entad aguest collòqui i assistic eth candidat a sindic per Unitat d'Aran, Paco Boya, atau coma toti es caps de lista entàs municipis aranesi.

CINE.
Vielha s Aguesta setmana en cinèma de Vielha se projècten es pellicules "Los lunes al sol" e "Solaris". Entà mès informacion consultatz es pannèus informatius.

AUÉ.

EDITE:

ELABORACIÓN:

PREMSA CATALANA S.A. GRUP CAT news@grupcat.com.

AUÉ DISSABTE, 5 D'ABRIU DE 2003.

III.
CASTIÈRO.

S'editaràn 80000 huelhetons en diuèrses lengües.

CASTIÈRO .Naui huelhetons de Torisme Val d'Aran.
Redaccion VIELHA.
Er organisme autonòm Torisme Val d'Aran presentèc dimars passat a toti es sòns sòcis es naui huelhetons informatius entara pròplèu sason (BTT, senderisme, pesca, un generic dera Val d'Aran, atau coma ua revista informatiua sus totes es activitats que se pòden realizar en parçan). Segontes expausèc pendent era presentacion eth director de Torisme Val d'Aran, Manuel Español, aguesti huelhetons dejà sigueren presentats as mieis de comunicacion e canaus de distribucion, ena hèira de FITUR, enes desparières hèires vesitades pendent eth mes de març, enes work shops e enes collectius esportius. "Sajam de balhar era màger divulgacion e informacion d'Aran, entà dar-la a conéisher enes mercats mès nombrosi", afirmèc eth director der èster. Entad açò Torisme Val d'Aran a editat un totau de 30000 exemplars dera revista, 6000 encartes (diptics informatius que s'includiràn ena revista) e 80000 huelhetons en desparières lengües. Español higec qu'"en un futur se n'auràn d'editar 40000 o 50000 mès".

AUÉ.

Era estacion d'esquí Tuca, qu'ei plaçada en municipi de Betren, pòrte uns 15 ans inactiva.

Vielha suspen es licéncies urbanistiques dera zòna de Tuca.
Dus empresaris de Terrasa crompen eth 51 per cent des accions dera societat Tuca Malh Blanc, S.A.
Redaccion BETREN.
Er Ajuntament de Vielha a suspenut es licéncies urbanistiques dera zòna de Tuca entà esvitar atau qu'aguest parcatge, qu'ei embargat per cinc bancs e sauvat damb opcion de crompa ath consistòri deth caplòc d'Aran, pogue quèir en mans de quinsevolh aute crompador. Atau donques, era darrèra setmana se convoquèc era Junta d'Accionistes de Tuca Malh Blanc, S.A. entà aufrir eth dret preferenciau de compra deth 51% des accions proprietat de Phillippe Mellis, ath prètz de 1.500.000 d'èuros, ar Ajuntament de Vielha proprietari deth 49% demorant. Er Ajuntament, pera sua part, dèc lum verda ara venda d'aguest paquet majoritari a dus inversors de Terrasa, Eusebio Gómez e Carlos Cànovas. Era Comission de Tuca, ei a díder, totes es fòrces politiques der Ajuntament de Vielha, manifèsten que "non serie politicament corrècte qu'a un mes e miei des eleccions se botge aguest tèma, mès aquerò non vò díder que pendent es darrèrs tres ans e miei non s'i age trabalhat, senon que s'a ellaborat un projècte d'estacion". Er Ajuntament de Vielha demane, a trauèrs de desparières disposicions judiciaus, era caducitat des concessions administratiues en tot allegar que non s'empleguen. Era demana a estat recorruda ath Tribunau Superior de Justícia de Catalonha, per Mellis. Er Ajuntament tanben demane era dissolucion d'aguesta societat qu'a demorat inactiva pendent es darrèrs 15 ans.

CASTIÈRO.
Autregen es prèmis dera XIIIau edicion deth Mn. Condò Sambeat.
Redaccion VIELHA.
Eth cinèma de Vielha siguec eth scenari a on s'autregèren es prèmis dera XIIIau edicion deth concors literari Mossen Condò Sambeat. Ena edicion d'enguan s'an presentat un totau de 223 òbres des quaus 134 apertienien ara categoria de pròsa e 89 ara de poesia, totes eres despartides en quate nivèus (A, B, C, D) segontes era edat des participaires. Era Conselhèra de Cultura, Mercedes Delaurens, liurèc es prèmis que consistiren en un diplòma e sòs. Er acte s'inicièc damb ua òbra teatrau interpretada pes escolans deth CEIP Alejandro Casona de Les e posteriorament era presidenta deth jurat, Rosa Mª Salgueiro, presentèc as membres d'aguest e hec ua avaloracion des trabalhs presentats.

Es prumèrs prèmis, enes categories de pròsa e poesia respectiuament, sigueren: nivèu A (9-10 ans), Adriana Garcés e Rèmi de Fortaner, nivèu B (11-12 ans), Guilhèm Vilches e Yolanda Cerviño, nivèu C (13-15 ans), Maria Castet e Mireia Faure, nivèu D (16-17 ans) Clara Vilches en andues categories.

AUÉ DISSABTE, 5 D'ABRIU DE 2003.

IV.

Entrevista.
Mercedes Delaurens.
Conselhèra per CDA en Conselh Generau.
V.GARCIA.

Ara que i èm.
Jusèp Lois Sans.

RFEDI
Entre es ans 1999 e 2000 un bon nombre de persones (700) realizèren estudis entà èster monitor d'esquí ena Real Federacion Española de Deportes de Invierno. Aqueri estudis, qu'èren oficiaus, auien d'èster reconeishuts peth Consejo Superior de Deportes entà qu'es afectats podessen seguir es sòns estudis enes escòles oficiaus, coma era Escòla de Tecnics Esportius dera Val d'Aran. Eth CSD non a reconeishut aqueres formacions e es afectats non pòden contunhar es sòns estudis enlòc, donques qu'era reglamentacion vigenta ac impedís. Se jamès contunhen es sòns estudis en bèth aute lòc que non sigue es escòles oficiaus, es estudis jamès les facultaràn, en aplicacion dera reglamentacion actuau, entar exercici dera profession. Ara, era RFEDI a convocat a totes aqueres persones afectades entà que contunhen es sòns estudis damb es corsi qu'era convòque. Son corsi que non seràn reconeishuts entar exercici professionau. Era Junta de Andalucía ja a matizat per escrit qu'aguesti corsi non seràn reconeishuts. En Catalonha ja a gessut era reglamentacion que regule es activitats en miei naturau e met claraments es estudis que calerà entà poder exercir. Aguesti corsi non i son contemplats. Entà mès vergonha, era carta de convocatòria enviada per corrèu certificat a toti es afectats, firmada peth president dera RFEDI, ditz que s'empare en article 54 dera Lei 10/1990, de 15 d'octobre, del Deporte; en article, quede encara mès clar qu'era RFEDI non pòt hèr aguesti corsi e preténer que dempús abiliten entar exercici. Toti aqueri que confien en aguesti corsi entà melhorar professionaument se traparàn que non ei atau. Un enganh.

"Auem artenhut qu'Aran sigue, non ua comarca senon, un país"
Victòria Garcia Bossòst (QUATE LÒCS).

En tot hèr referéncia ath tèma d'urbanisme ena Val d'Aran, Mercedes pense qu'aquerir aguesta transferéncia serà positiu entà Aran, per'mor que "contarotlaram tot eth tèma des d'ací", tanben ei cossent damb eth nauèth projècte de decrèt entà crear ua Comission Aranesa d'Urbanisme. Mercedes Delaurens Deó ei ua hemna ara que li agraden es causes ben hètes e lute entà qu'atau sigue. As sòns 47 ans, ei era Conselhèra de Cultura, Ensenhament, Sanitat e Benèster Sociau, ath delà de còsso der Ajuntament de Bossòst e empresària d'un comèrç deth municipi. Maridada e mair de dus hilhs, en tot èster ahiscada pera sua familha s'inicièc ena politica enes darrères eleccions en tot formar part dera lista de CDA (Convergéncia Democratica Aranesa), causa qu'a significat un cambi positiu ena sua vida. 

"Eth traspàs en matèria de sanitat a estat endonviat per part deth Conselh Generau". Sus eth bastiment d'ua via segregada, des dera boca nòrd deth tunèl de Vielha enquiara termièra de França, Delaurens ditz qu'"aguest projècte esvitarà er impacte ambientau ena Val d'Aran". Mercedes opine qu'"eth Conselh a fomentat era agricultura e ramaderia en tot aufrir ajudes mès, eth problèma residís en qu'aguestes professions son plan dures e es joeni an trobat ena Val d'Aran un aute sistèma de vida, eth torisme". Mercedes pense qu'eth futur d'Aran, damb era politica qu'amie a tèrme eth Conselh Generau d'Aran, seguís ua linha ena quau s'an artenhut fòrça causes bones. E ditz qu'"auem artenhut qu'era Val d'Aran sigue quauquarren mès qu'ua comarca,  ei a díder, que sigue un país". Segontes era Conselhèra "es joeni se vòlen quedar a trabalhar en parçan e non creigui qu'agen cap de problèma ara ora de trapar trabalh", ath delà, "damb era creacion dera Escòla de Tecnics Espor tius de Salardú o era ampliacion der espitau s'an generat naui lòcs de trabalh". Delaurens opine que toti es encastres politics son importants e mòstre preocupacion mès, ditz qu'"enes matèries de cultura, sanitat, ensenhament, que son es que jo pòrti, s'a auançat fòrça e cada dia s'auançarà mès". Respècte ara modificacion dera Lei d'Aran, tèma d'actualitat en toti es partits politics, se mòstre en desacòrd damb era modificacion entad açò qu'ei ath hèt que "s'age d'ampliar eth numèro de conselhèrs" e hig "coma eth Conselh va a mantier a tanti conselhèrs?" Atau madeish, Delaurens ei d'acòrd en modificar-la entà poder aquerir mès transferéncies. Entad açò qu'ei ath tèma sanitari, Delaurens manifèste qu'"a estat un traspàs endonviat. Se dòte er espitau damb equipaments medicaus, atau coma damb personau especializat". Era prepausa de crear un Parc Naturau en Aran serà positiua entath parçan donc, ditz Delaurens que "per un costat, servirà coma reclam toristic e, per un aute, protegirà eth miei ambient".

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 12 D'ABRIU DE 2003 N. 57.

Arties acuelh era presentacion d'un libre e un CD sus eth romanic aranés.

Aguest format servirà coma materiau didactic entàs escolans de segondària.

Ath delà, tanben se celebrèc era Taula Redona "Era actualitat deth romanic aranés" presidida pera Conselhèra de Cultura, Mercedes Delaurens, que destaquèc eth trabalh realizat peth Conselh. Ena madeisha tanben i participèren Elisa Ros e Carme Bergés, Mn. Jusèp Amiell que balhèc era sua vision sus er art romanic e coma es glèises s'an conservat pendent es ans coma patrimòni e Toni Llanes (tecnic de Patrimòni) que destaquèc eth cambi qu'a patit er auviatge aranés enes darrèrs sèt o ueit ans. Arties tanben siguec eth scenari dera inauguracion dera exposicion collectiva "4 pintors e 1 escultor" de Fernando Alonso, Carmen Arevalillo, Carmen Gené, Carlos Llonch e Paquita Rufach que se poirà visitar enquiath 15 de junh.

Inauguren tanben era exposicion collectiva de quate pintors e un escultor.


Elisa Ros, Mn. Jusèp Amiell, Mercedes Delaurens, Toni Llanes e Carme Bergés formèren part dera Taula Redona en Arties.
Victòria Garcia Arties (ARTIES E GARÒS).
Era glèisa de Sant Joan d'Arties acuelhec, dimèrcles passat, era presentacion deth libre "Art Romanic, Er art Romanic dera Val d'Aran" d'elisa Ros, atau coma eth Cd "Eth romanic aranés - un art entà descurbir" de Carme Bergés. Aguest libre ei eth resultat d'ua bèca, aufrida peth Conselh Generau, tà realizar un materiau pedagogic e didactic sus er art romanic des sègles XI, XII e XIII adreçat tàs escolans de segondària. Era autora deth libre expliquèc qu'auie seguit dues directritzs, per un costat, ua vision en generau der art romanic e, per un aute, eth romanic d'Aran. Elisa didec qu'"eth lenguatge d'aguest art non se pòt enténer sense eth coneishement des circonstàncies dera epòca" e higec qu'"en dessenh deth marc istoric i auie incorporat brigalhs de diuèrsi tèxtes". Pendent era presentacion tanben se projectèc eth reportatge der art romanic en format Cd que, segontes era sua autora Carme Bergés, "servirà coma supòrt audiovisuau deth libre, atau coma carta de presentacion deth romanic aranés".

V.G.

Presenten linhes de subvencion tà que se i poguen acuélher es comerçants dera Val d'Aran.

Suspenen eth judici entà dissòlver era Societat Tuca per malautia d'un avocat.

AUÉ DISSABTE, 12 D'ABRIU DE 2003.

II.
Brèus.
Se presenten ues 400 persones tàs pròves dera Escòla de Tecnics Esportius.
Un totau de 380 aspirants a monitors d'esquí aupin, fons e surf de nhèu se presentèren as pròves d'accès dera Escòla de Tecnics Esportius de Salardú eth passat 29 de març. Aguestes pròves, que sigueren aprovades per un setanta per cent des aspirants, se realizèren ena estacion d'esquí de Baquèira e consistiren en ua baishada liure, entà avalorar era tecnica, e ua pròva de velocitat, segontes expliquèc eth responsable dera Escòla de Tecnics esportius, Jose Loís Sans. Atau madeish, ei previst qu'era Escòla de Tecnis de Salardú comence es classes d'aguest prumèr cors entath pròplèu mes d'octobre.

Linhes de subvencion entàs petiti comerçants d'Aran.
Tecnics dera Generalitat s'amassen damb comerçants aranesi entà expausar es ajudes as quaus se pòden acuélher pendent aguest 2003.
Redaccion Betren (CASTIÈRO).
Toti es establiments aranesi qu'agen mès de cinc ans d'antiquitat e que volguen realizar quina melhora que sigue, renovacion o ampliacion des sues installacions en espaci d'atencion ath public, atau coma er aqueriment d'equipaments de naues tecnologies o era melhora dera imatge exteriora poiràn acuelher-se a ua linha de subvencion tà recéber un 20 per cent dera inversion que realizarien. Aguesta aurà d'èster d'un minim de mès de 3000 èuros e d'un maxim de 10000 segontes expausèc, deluns passat, eth Director Generau deth Departament de Trabalh dera Generelitat, Jaume Angerri, ena jornada tecnica de presentacion des programes tath comèrç urban entad aguest 2003. Atau madeish, ena amassada, Angerri higec qu'"ath delà, tanben existís ua linha de crèdit que curbís enquia un 70 per cent dera òbra tamb un 2,5 per cent d'interès Euribor". Ad aguesta linha se i pòden acuélher tanben comèrci que volguen emprincipiar ua activitat. Ua auta des linhes expausades siguec era deth finançament d'un 30 per cent, a hons perdut, entath dessenh d'ua pagina web tostemp e quan eth còst non suberpasse es 3000 èuros. Tar acte i assistiren eth Sindic d'Aran, Carlos Barrera, en tot destacar era grana afluéncia de gent que participèc e en tot díder qu'"aguestes ajudes daurissen un nau encastre d'incision dirècta en aguest sector dera Val d'Aran" e eth Sosdirector d'Indústria, Comèrç e Torisme, Josèp Gine, en tot clausurar-la.

Ua auta des opcions son es linhes de crèdit.

Tecnics dera Generalitat amassen a comerçants aranesi.

AUÉ.


OPINION.
Paloma Puche Martin.
Foncionària Conselh Generau.

"Eleccions, politics e votants".
S'apròpe un nau periòde d'eleccions. Laguens de mens de dus mesi escuelheram es nòsti representants en Conselh Generau d'Aran e enes ajuntaments d'Aran. Es ciutadans patiram de nau eth bombardament de slogans e es accions de marqueting electorau qu'acaben en tot desorientar-mos e fatigarmos, sustot per'mor qu'èm cansadi de fausses promesses e dera manipulacion qu'eth poder exercís laguens dera politica aranesa, e que cada dia ei mès evidenta e tangible. Serà plan dificil d'esvitar aguest "vici electorau" tant antic coma era madeisha democràcia- de hèr promesses. Mès, ei aciu a on es ciutadans auríem d'arribar a un grad de maduresa e d'implicacion que non mos permete sonque contentar-mos tamb açò; tamb contenguts repetitius, agressions verbaus d'un partit tar aute, d'un candidat ar aute. Auem de demanar que mos parlen clar de politica e des idèes que i a darrèr de cada prepausa electorau. Atau madeish, auríem de tier compde en moment d'exercir eth nòste dret ath vòt, qu'es politics que mos representen gaudisquen d'un naut nivèu de tolerància entà suportar, tamb democràcia, era "ploja" e eth "mau temps" e recéber, tamb sentit constructiu, es critiques que se les hèsquen des de diferents collectius; de mòstres de prepoténcia, arrogància e falta de democràcia, ja n'auem auut pro pendent aguesta darrèra legislatura. Es nòsti futurs representants aurien d'amiar a tèrme es sòns projèctes electoraus tamb tanta coeréncia, transparéncia e fidelitat coma poguen, en tot bastir un futur qu'illusione a toti es ciutadans deth sòn país, pr'amor qu'aguesti son es que les an aufrit era sua confidança.

Comencen es prumèrs trabalhs entara ampliacion dera residéncia de Vielha.
A darrèrs deth passat mes de març s'inicièren es prumèrs trabalhs deth projècte d'ampliacion dera residéncia geriatrica deth cap-lòc dera Val d'Aran. Aguesti trabalhs s'an començat damb eth mercatge dera cimentacion. Cau díder tanben qu'aguesti trabalhs son de besonh pr'amor dera manca de places que i a en actuau bastiment e dera grana demana qu'existís. Per un aute costat, eth Conselh Generau d'Aran demore qu'aguesti trabalhs d'ampliacion finalizaràn en acabar er an.

AUÉ.
EDITE: PREMSA CATALANA S.A. ELABORACIÓN: GRUP CAT.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME. VIELHA. CORRÈUS. NOTARIA. RECAPTACION IMPÒSTI. MUSEU D'ARAN. AUÉ (REDACCION). GREMI D'HOSTALERIA. LORDÈRES.

AUÉ DISSABTE, 12 D'ABRIU DE 2003.

III.
CASTIÈRO.

CASTIÈRO.

Alerta sus corsi de monitors enganhosi.
Redaccion VIELHA.

700 afectats non veiràn omologat çò d'aprenut en cors realizat.
Eth Conselh Generau avertic dera enganha a qué pòden portar uns corsi entà monitor d'esquí aupin, hons e surf de nhèu qu'a convocat era Real Federación Española de Deportes de Invierno. Aguest organisme, ans entà darrèr, auie competéncia a trauèrs dera Escuela Española de Esquí, mès ena actualitat sonque l'an era Escòla de Tecnics Esportius dera Val d'Aran e eth Centro de Formación de Sierra Nevada. Ei per aguest motiu qu'aguesti dus centres an interpausat un requeréncia ara Federación e un recors de nautada en Consejo Superior de Deportes (CSD) entà que se desconvòquen aguesti corsi dera FEDI. Atau madeish, eth Conselh tanben a interpausat denóncies dauant deth CSD entà reclamar indemnizacions e ua rapida resolucion entà totes aqueres persones qu'inicièren era sua formacion damb era FEDI e que tanpòc, per miei deth CDS, l'an podut contunhar en centres oficiaus. En resumit, qu'as 700 afectats que i a non se les valide çò qu'an aprenut e, per tant, an de tornar a realizar es estudis quan dejà les auien pagat.

Er Ajuntament de Vielha ei proprietari deth 49 per cent des accions dera Societat Tuca Malh Blanc S.A.

AUÉ.

Suspenut eth judici entà dissòlver Tuca per malautia der avocat.
Joan Riu ditz qu'"açò me hè enténer qu'ath darrèr sonque i a simplament ua especulacion urbanistica".
Redaccion BETREN.
Era darrèra setmana se suspenec eth judici, previst en Barcelona, sus era dissolucion dera Societat Tuca Malh Blanc S.A per'mor qu'er avocat des dus empresaris de Terrassa (Eusebio Gómez e Carlos Cánovas) nauèths proprietaris deth 51% des accions de Phillippe Mellis non se presentèc entara vista en tot allegar qu'ère malaut. Eth Còsso der Ajuntament de Vielha, Joan Riu, dempús des hèts subervenguts, demanèc ar avocat der Ajuntament de Vielha que trametesse ua quèisha formau ath jutjat e, ath delà, que comprovèsse qu'aqueri certificats medics èren cèrts. Riu se mostrèc indignat pera non celebracion deth judici e declarèc qu'"açò ei ua arratèra legau; auer talents de hèr pèrder eth temps. Me hè enténer que, possiblament ath darrèr, sonque i a simples especulacions urbanistiques". Segontes Riu actuaument i a tres o quate empreses interessades en projècte der Ajuntament entara redubertura de Tuca ath delà, coma non, d'especulacions urbanistiques. Eth Còsso se neguèc a facilitar eth nòm d'aguesti inversors per'mor qu'atau ac decidic era Comission de Tuca. Cau díder que, segontes publique un diari de Lhèida, era estacion d'esquí andorrana Pas de la Casa-Grau Roig poirie èster un d'aguesti possibles crompaires tamb eth qu'eth Consistòri i a auut dejà contactes e, qu'entath pròplèu ostiu es directius dera madeisha tornaràn entà conéisher mès donades sus era estacion e abordar aguest ahèr.

CASTIÈRO.
En Setmana Santa era Val d'Aran demore ua ocupacion deth 85%.
Redaccion VIELHA.
Er organisme autonòm de promocion toristica, Torisme Val d'Aran, informèc que pendent aguesti dies de Setmana Santa ei previst qu'en parçan aranés s'artenhe ua ocupacion otelèra d'un 85 per cent. Era Val d'Aran aufrís as sòns visitants un gran espandi d'activitats entà realizar, entre es que podem trapar era practica der esquí per'mor qu'era estacion de Baquèira Beret non barre enquiath pròplèu dia 27, era pesca que dauric era sason eth passat 9 de març, era rota deth romanic aranés, visites as musèus, exposicions culturaus, atau coma era ampla aufèrta de restaurants que mòstren era riquesa gastronomica existenta ena zòna.

Era darrèra setmana comencèren es trabalhs entà bastir eth parcatge de cinc plantes ena còta 1500 de Vaquèira. Aguest aurà ua capacitat de 2500 places, ues 1500 entàs esquiaires e era rèsta entàs proprietaris des apartaments e clients des òtels que se poguen bastir en aguesta zòna.

AUÉ DISSABTE, 12 D'ABRIU DE 2003.

IV.

Entrevista.
Joan Estévez.
Conselhèr per CDA en Conselh Generau.

Ara que i èm.
Jusèp Lois Sans.

Er amor.
Er Eurocongrès 2000 presentèc es conclusions, eth passat dissabte, en Palai dera Musica Catalana. Non a faltat arren. Un vector, n'a estat aguesta especiau sensibilitat contra era guèrra. Representants diuèrsi an matisat que contrariàment ad aguesti aires de guèrra era nòsta cultura, era des occitans, ei era cultura der amor, des primaueres florides, dera poesia, dera patz... I a teories que diden que venguem des catars que defensauen un amor blos. Au mens enes trobadors e trobairitz auem eth referent dera exaltacion der amor mès diuèrs, der amor senzilh, der amor erotic, der amor distant e deth d'apròp... Es paraules mos transpòrten tath sens deth temps. Er aranés a mantengut ua digna fidelitat damb era lengua de hè 1000 ans. Fixatz-vos ena paraula punet, quina sensibilitat que manten, quina expressivitat des pòts en moment de dider-la. Per contra, quina sequèra ena paraula beso o en bise, semble mès un article de ferreteria qu'ua expression de carinho o amor. Eth madeish petó non manten tantes caracteristiques expressives. E maugrat tot, eth topic ditz qu'era lengua der amor ei eth francés. Que mos la tornen, pr'amor que coma tantes d'autes causes es francesi se n'an apoderat de çò que non les correspon. Es occitans portam 800 ans de persecucion, mès maugrat tot encara se celèbren congrèssi que, coma er Eurocongrès, manifèsten que volem recuperar eth nòste espaci, ath cant des catalans, que volem víuer pleament segontes era nòsta manèra d'enténer era vida. Volem que mos tornen er amor, pr'amor que coma ditz eth nauèth CD de Lou Dalfin entà promòir eth movement politic Paratge, "encara èm ací" "entà contunhar era batalha". E non serà facil de qué mo'n trèiguen.

V.GARCIA.

"Voler ampliar eth numerò de conselhèrs ei ua incoeréncia".
Vilac (MARCATOSA).
Victòria Garcia.

Joan Estévez Sans, de 48 ans, maridat e pair de quate hilhs, ei un òme fòrça polifacetic e inquiet. Trabalhe coma professor d'esquí, hustèr e restaurador segontes era sason der an e, ath delà, ac compagine damb era politica en tot amiar era Conselheria d'espòrts e Ramaderia. Sus eth bastiment d'ua via segregada, des dera boca nòrd deth tunèl de Vielha enquiara termièra de França, Joan opine qu'"aguest projècte au mens esvitarà er impacte ambientau en Aran totun jo non arribarè a veder-lo". Fondador dera Escòla de Tecnics Esportius, se declare un ennamorat d'Aran e, coma tau, s'inicièc ena politica dejà hè quate ans enes listes de CDA (Convergéncia Democratica Aranesa) entà aportar bèra causa ara Val d'Aran. Joan opine qu'eth futur d'Aran, damb era 
corrècta politica qu'amie eth Conselh Generau d'Aran, ei plan bon. Joan ditz qu'"era agricultura ei inexistenta e era ramaderia calerie estructurar-la de manèra qu'en cada pòble i auesse un pagés, mès non sense eth convengut des vesins ara ora de deishar es prats entà qu'es animaus pèishen" e hig "pensi que des dera Administracion s'e balhen ajudes sustot a nivèu europèu entà qu'era ramaderia contunhe". "Damb eth traspàs en matèria d'urbanisme esvitaram que se hèsquen bestieses". Estévez pense que "toti es encastres politics son importants", mès que "calerie arténher de desasoar eth torisme, coma per exemple, sajar d'alongar era sason d'ostiu a tres mesi". Segontes eth Conselhèr "es joeni que se vòlen emancipar non ac an bric facil, per un costat, ei dificil trobar lotjaments de proteccion oficiau e, ath delà, trobar un trabalh fixe tanben n'ei" e hig "en Aran es lòcs de trabalh especializats son redusits". Respècte ara modificacion dera Lei d'Aran, tèma d'actualitat en toti es partits politics, Joan pense qu'"en principi es competéncies cau èster capables d'amiar-les a tèrme. Ara, auem d'assolidar es qu'auem e creigui que non cau trèir aguest tèma coma jogada politica". Ath delà , hig "èm un pòble damb mès de 6000 abitants e voler ampliar eth numerò de conselhèrs ei ua incoeréncia". Entad açò qu'ei ath tèma sanitari, Estévez manifèste qu'"era sanitat foncione ben, en realitat non a cambiat pas guaire, sonque qu'ara es sòs les gestione eth Conselh e s'a mès sensibilitat". Era prepausa de crear un Parc Naturau en Aran, segontes Joan,"ei fonamentau, entà auer un contaròtle estricte ena edificacion e entà protegir de manèra explicita eth miei ambient. Eiçò de mendre qu'auem de hèr es aranesi entà suenhar-lo". En tot hèr referéncia ath tèma d'urbanisme ena Val d'Aran, Estévez pense qu'"ei important qu'es aranesi ajam capacitat d'opinar e distribusir sus eth territòri. Ara, auram un contaròtl e s'esvitarà que se hèsquen bestieses urbanistiques. Dilhèu aguest aurie d'auer estat era prumèra competén cia artenhuda". 

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 19 D'ABRIU DE 2003 N. 58.

Les tramite ua demana de reversion dera residéncia de temps de léser.

Eth 8 de mai ei previst que se signen tres documents referents ad aguest ahèr.

Era Residéncia de Temps de Léser de Les ei deficitària de dempús 1988.

Era Residéncia de Temps de Léser de Les ei plaçada en municipi de Les ath cant dera Escòla d'Ostalaria.
V.G.
Victòria Garcia Les (QUATE LÒCS)
Eth Sindic d'Aran, Carlos Barrera, anoncièc dimèrcles passat qu'er Ajuntament de Les auie enterpausat ua demana de reversion dera bastissa a on ei plaçada era Residéncia de Temps de Léser dera Generalitat. Aguest ahèr, segontes Barrera, ei un trebuc tà que non se hèsque efectiua era signatura des projèctes de traspàs d'aguesta bastissa tath Conselh e higec que "non entenem eth perqué dempús de qué s'auesse signat un document amassa, ara hè un an e miei, en qué er Ajuntament de Les, Grèmi e nosati èrem d'acòrd en cercar ua formula de gestion dera Residéncia e de plaçament dera Escòla e per tant enterpausaram ua auditoria". Pera sua part, er alcalde de Les, Emili Medan expliquèc qu'aguesta demana s'enterpause per incumpliment de compromisi, per part dera Generalitat acordats en moment dera cession der inmòble e higec, "ua des bastisses dera residéncia pòrte 8 o 9 ans inutilizada". Maugrat tot, eth pròplèu dia 8 de mai ei previst que se signen tres documents enter Trabalh, eth Conselh e Ajuntament. Eth prumèr, expause que Trabalh establirà quin tant per cent dera proprietat anarà destinat tath Conselh, tà poder invertir enes compromisi aqueridi damb era Generalitat e eth consistòri de Les, e quin percentatge tara Escòla d'Ostalaria. Un aute des documents correspon ara transferéncia qu'eth Conselh harà a Ensenhament, eth 37 % dera bastissa, tà èster utilizat coma Escòla d'Ostalaria. Atau madeish, s'abilitarà era quatau e cincau planta coma residéncia tàs alumnes, mès en ostiu serà a dispausicion dera madheisa tàra sua explotacion. Fin finau, se crearà ua Comission Mixta de Traspassi, tà redusir eth deficit d'expleita dera Residéncia, deficitària de dempús 1998 e garantir es 48 lòcs de trabalh existents.

Eth Partit Popular dera Val d'Aran presente as sòns candidats en arròda de premsa.

Eth Conselh Generau assumís es despenes dera analisi genetica des mardans aranesi.

AUÉ DISSABTE, 19 D'ABRIU DE 2003.

II.
Brèus.
Daurissen es inscripcions entàs colonies "l'estiu és teu".
Eth Departament de Joenessa deth Conselh Generau vòu informar que Turisme Juvenil de Catalunya, a compdar deth pròplèu dimars, daurirà eth tèrme d'inscripcions entàs colonies "l'estiu és teu" e que finalizarà eth 23 de mai. Aguestes colonies son adreçades a gojats e gojates d'enter 8 e 17 ans damb objectius de contengut pedagogic, culturau, esportiu e de convivéncia. Cau díder qu'es places seràn autrejades per rigorós orde de trucada e que toti aqueri interessadi pòden adreçarse tath Departament de Joenessa entà demanar mès informacion o ben telefonar ath 93 483 83 63 entà reservar ua des places.

Eth Partit Popular dera Val d'Aran presente as candidats.
Eth punt fonamentau en eth quau se subjècte eth programa de govèrn des populars aranesi ei trabalhar sus ua politica toristica
Redaccion Vielha (CASTIÈRO).
Eth Partit Popular dera Val d'Aran presentèc, deluns passat en arròda de premsa, es candidats que formaràn part des listes electoraus enes pròplèu comicis deth mes de mai. Eth PP d'Aran aurà representacion en Conselh Generau d'Aran pes terçons de Quate Lòcs damb Esther  Sirat, de Castièro damb Alfonso Ginés e de Lairissa damb Soledad Alvárez. Per un aute costat, es candidats que concorreràn enes caps de lista municipaus son Esther Sirat per Les, Soledad Alvárez per Es Bòrdes e Santiago Gimeno per Vielha e Mijaran. Eth candidat a alcalde per Vielha e Mijaran, Santiago Gimeno, didec que "nosati auem previst curbir eth 60% des listes, atau e coma s'aprovèc ena amasada de partit deth passat mes de deseme" e higec qu'"èm apròp d'artenhec, mès çò que serà mès dificil ei curbir es sèt pedanies deth municipi de Vielha e Mijaran". Pera sua part, eth candidat a sindic, Alfonso Ginés, expausèc qu'"eth punt fonamentau sus eth quau se basarà eth programa electorau deth PP d'Aran entath govèrn aranés serà trabalhar en un politica de gestion economica e, sustot, balhar mès libertat de decision ar èster toristic, Torisme Val d'Aran". Atau madeish, Gimeno didec qu'"en municipi de Vielha e Mijaran se trabalharà sus ua politica toristica e territoriau". Era candidata per Les, Esther Sirat, didec qu'"enes listes de Les i a un gran numerò de gent joena" e higec que "cau fomentar eth torisme en Baish Aran".

Eth PP d'Aran a previst curbir eth 60% des listes..
Era gent joena ei era apòsta deth PP d'Aran entàs pròplèu comicis de mai.

AUÉ.

Baquèira acuelh corsi d'esquí adaptats entà discapacitats.
Era pròplèu setmana, era estacion d'esquí Baquèira Beret acuelherà era prumèra edicion deth Cors d'esquí adaptat entà discapacitats, organizat pera Fundación Deporte e Desafío e patrocinat pera Fondacion Adecco. Er objectiu d'aguesti corsi ei era integracion sociau deth discapacitat, tan fisic coma psiquic e sensoriau a trauèrs deth foment des espòrts adaptats que pòguen èster practicats en un encastre de normalitat. Es tres prumèrs dies se dedicaràn ara formacion des professors dera escòla e pendent era rèsta de jornades s'aplicaràn es coneishements aquerits as 12 alumnes participaires.


OPINION.
Anònim.
Vesia de Vielha.

"En tot lutar pes injustícies dauant des institucions politiques".
Dempús d'auer lutat, pendent es darrèrs tres ans, per incident suvengut enes lotjaments de proteccion oficiau dera zòna deth Solan, es quaus segontes er Ajuntament de Vielha n'èren maugrat qu'ena sua màger part se venien coma dusau residéncia, voi díder que: 1. Expausi es mies queishes e era mia impoténcia dauant dera passivitat e manca d'emparança des institucions politiques pendent tot aguest temps. En aguesti moments sò en madeish punt que quan comencè e, ath delà, non veigui ne interès ne intencion tà descaperar aguesti hèts. È de díder qu'aguest incident a estat denonciat de manèra formal a totes es administracions en tot començar per Ajuntament de Vielha e en tot acabar peth Sindic de Greuges. 2. Per tot açò jo me demani, qué passarà a compdar des pròplèu ans damb es lotjaments de proteccion oficiau? Coma aguest govèrn vòu ajudar, dejà non pas a jo, senon ara joenessa entà emancipar-se, se non existís cap de tipe d'ajuda? Pensi qu'era solucion non ei bastir un blòc de lotjaments de loguèr coma es que se hèn actuaument en Vielha. Cau pensar que damb es jornaus que se cruben en parçan as cinc ans, qu'ei era longada deth contracte de loguèr d'aguesti abitatges, demores sense eth pis ne es sòs. 3. Jo, ath contrari de çò que semble, non vau en contra des proprietaris qu'aqueriren aguesti lotjaments senon dera illegalitat de coma s'an venut e demori qu'es institucions apertientes clarifiquen d'un còp aguest ahèr. 4. Fin finau, arregraïr a Paco Boya era sua ajuda per'mor qu'en eth vedí un interès entà esclarir aguest ahèr.

AUÉ.
EDITE: PREMSA CATALANA S.A. ELABORACIÓN: GRUP CAT.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS. NOTARIA. RECAPTACION IMPÒSTI. MUSEU D'ARAN. AUÉ (REDACCION). GREMI D'HOSTALERIA. LORDÈRES.

AUÉ DISSABTE, 19 D'ABRIU DE 2003.

III.
CASTIÈRO.

MARCATOSA.

"Meddia aranés" celèbre quinze ans.
Redaccion ARRÔS.
Eth programa "Meddia Aranés" de Catalunya Ràdio celebrèc, era darrèra setmana ena sedença politica d'Arròs, es sòns quinze ans d'emission. "Meddia Aranés" comencèc a radiar-se en an 1988 e a estat era apòsta de Catalunya Ràdio tath desvolopament dera lengua aranesa en Aran. Tamb motiu d'aguesta celebracion, eth Director Generau dera CCRTV, Vicenç Villatoro, e eth Director de Catalunya Ràdio, Eugeni Cabanes, autregèren ath Sindic d'Aran, Carlos Barrera, er archiu sonor des 15 ans d'aguest programa. Villatoro didec qu'"eth futur d'ua lengua non s'assegure a trauèrs des mejans de comunicacion, mès i a un besonh d'aguesti tà que perdure". Pera sua part, Barrera higec qu'"aguest programa auie estat ua plataforma tà qu'es aranesi de quin encastre sociau que sigue agen podut emplegar-lo". Per un aute costat, Catalunya Ràdio e eth Conselh Generau profitèren er acte tà signar un acòrd de collaboracion entà digitalizar tot aguest hons documentau d'ua grana importància istorica tara Val.


Signen un acòrd entà digitalizar toti es programes.

Es mardans dera Val d'Aran auràn de realizar-se aguesta analisi genetica se vòlen pèisher o èster venudi ena Union Europèa.

AUÉ.

Eth Conselh finançarà era analisi genetica de toti es mardans d'Aran.
Aguesta mesura permet qu'eth parçan s'auance ara normativa e a Espanha ena prevencion dera tremoladera.
Redaccion VIELHA.
Eth cap des Servicis d'Agricultura, Ramaderia, Pesca e Miei Ambient, Xavier Marco, anoncièc qu'eth govèrn d'Aran finançarà eth prètz dera analisi genetica entà detectar s'es mardans, autant es autoctòns (raça aranesa) coma es que no'n son, pòden èster ipersensibles ara tremoladera, ei a díder, possibles portadors dera encefalopatia espongiforme ovina. Marco higec qu'"açò non vòu díder que siguen malauti dera madeisha". Aguesta mesura s'a prenut dempús de qu'es ramadèrs aranesi, sustot es deth Baish Aran, auessen problèmes tà poder amiar a pèisher es sòns mardans ena zòna dera Haute Garonne o ben entà vener-les. Totun, cau díder qu'era normativa dera UE, publicada en noveme de 2002, ditz que s'an de realizar aguestes pròves sonque a mardans autoctòns per'mor qu'aguesti an uns contingents mès anautits entà poder patir-la. França pera sua part complís era normativa e, ath delà, la suberpasse en tot realizar ua analisi a toti es mardans que pèishen o que se poguen véner. D'aguesta faiçon, Aran se place ath nivèu de França e balhe era possibilitat de qué toti es mardans deth parçan, ath torn d'uns 150, agen hèta aguesta analisi. Es mòstres començaràn a realizar-se a compdar de mai e s'analisaràn en Laboratòri de Pau, segontes s'acordèc ena amassada damb era "Direccion Departamentale des Services Veterinaires de la Haute Garonne". Eth Conselh demanèc ara Generalitat assumir es despenes e aguesta non ac volec pr'amor deth naut còst.

CASTIÈRO.
Eth Plan d'excelléncia apòrte 11700 èuros tà obtier era "Q" de qualitat.
Redaccion VIELHA.
Era Comission de Seguiment deth Plan d'excelléncia Toristica d'Aran aprovèc, era darrèra setmana, era modificacion deth pressupòst iniciau tà híger era partida de 11700 èuros ath "Plan de Sensibilizacion deth Sistèma de Qualitat Toristica ena Ostalaria". Atau madeish, tanben s'aprovèc era modificacion de nòm dera actuacion "Projècte arqueologic de Beret" tà passar a nomentarse "Itineraris interpretatius deth Plan de Beret" e atau dar-li un sentit mès ample e poder profitar toti es recorsi naturaus dera zòna. Er inici des requeriments tà poder installar uns pannèus informatius sus aguest Plan, enes entrades dera Val, siguec ua auta des actuacions aprovades.

Eth sindic d'Aran, Carlos Barrera e eth conselhèr d'economia e Finances, Francesc Homs, signèren dimarts passat, un acòrd de collaboracion enter eth Institut Català de Finançes (ICF) e eth Conselh Generau tà poder finançar es projèctes d'inversion en infraestructures e equipaments en Aran.

AUÉ DISSABTE, 19 D'ABRIU DE 2003.

IV.

Entrevista.
Josè Lois Boya.
Conselhèr per CDA en Conselh Generau.
V.GARCIA.

Ara que i èm.
Jusèp Lois Sans.

Aranés? tà qué?
Tot soent hèsqui conferéncies sus era realitat sociolingüistica. Presenti optimisme, pr'amor qu'ei atau, en ua cèrta forma, e pr'amor que creigui qu'eth negativisme posse ar abandonament e hè desgraciades as persones. Ua constanta des interlocutors as que m'adreci ei aquerò d': "entà qué servís er aranés?", "tantes lengües ena escòla compliquen era estructura mentau", "damb tantes lengües es mainatges non pòden aprener-ne cap de ben". Son tòpics qu'a viatges resulten dificils de contradíder. Er aranés servís entà èster (ei un tret d'identitat). Aqueri que parlen aranés an un nivèu d'integracion sociau ena Val d'Aran superior as que non lo parlen. Es arguments son diuèrsi. Ara s'a publicat un trabalh fòrça interessant: "EuroComRom, aprendre a llegir les llengües romàniques simultàniament". Anteriorament auíem demostrat qu'eth coneishement coordinat de fòrça lengües contribusís a hèr mès intelligentes as persones. Ara, aguest trabalh demòstre qu'en un cuert espaci de temps, en tot conéisher tres lengües romaniques, se pòt dar elements academics sufisents entà qu'es alumnes posquen liéger totes es lengües romaniques. Mès concrètament, eth libre plantege que sabent aranés, catalan e castelhan e damb uns elements formatius concentrats en ua trentia d'ores es alumnes pòden liéger e compréner francés, italian, portugués, romanés... Serie bon de profitar dera escadença e introdusir aguesta possibilitat enes nòstes escòles. Era competéncia lectora d'ua lengua ei ua bona premissa entà arribar a dominar-la. Damb un procès atau, es mainatges aranesi artenherien un territòri lingüistic europèu fòrça ample. Gràcies ar aranés.

"Eth Conselh complís damb es objectius mercats".
Les (QUATE LÒCS).
Victòria Garcia.

Josè Lois Boya, de 58 ans, maridat e pair d'un hilh ei er actuau Conselhèr de Promocion Economica deth Conselh Generau d'Aran per CDA. Pendent quauqui ans trabalhèc coma agent de doanes, actuaument ath delà de politic ei comerçant en Les. Cau díder tanben qu'a estat deputat provinciau e deputat en Parlament de Catalonha. Era sua iniciacion ena politica, en 1976, sorgic arraïtz d'ues conferéncies qu'aufric Jordi Pujol que heren que s'identifiquèsse damb es demanes efectuades. 

J. Lois opine qu'"era politica que s'amie a tèrme ei corrècta per'mor que se complís damb es objectius mercats enes programes qu'expausèc eth partit enes eleccions". "Un Parc Naturau ena Val d'Aran ei indispensable, ath delà, ei ua mèrca de qualitat". Segontes eth Conselhèr "es joeni, en principi, non aurien d'auer problèmes entà trapar trabalh ena Val d'Aran, per'mor que des deth Conselh se persute ena potencializacion dera Escòla d'Ostalaria de Les e dera Escòla de Tecnics de Montanha de Salardú. Aguesta formacion ei eth futur de trabalh tàs joeni ara nesi". Boya pense que toti es encastres politics son importants, mès "çò que mès me preocupe ei crear es condicions avientes entà qu'Aran contunhe en tot èster un referent en tèmes de torisme". Entad açò qu'ei ath tèma sanitari, Boya manifèste qu'"era sanitat foncione melhor qu'abantes" e hig qu'"eth hèt d'apropar era competéncia en matèria de sanitat ath parçan, ei a díder, ath lòc a on s'an de préner es decisions afavorís qu'aguesta sigue de nauta qualitat". Respècte ara modificacion dera Lei d'Aran, tèma d'actualitat en toti es partits politics, Boya ditz que "non i é d'acòrd per'mor que sonque cerquen era modificacion deth sistèma electorau tà hèr-ne un aute que les benefície" e hig "se cau hèr-la ei tà agranir era autonomia politica e financèra". Era prepausa de crear un Parc Naturau en Aran, segontes J.Lois, "ei indispensabla pr'amor que mos trobam entornejats de parcs ben siguen naturaus en França, o ben nacionaus ena part aragonesocatalana. Per açò, era mèrca de qualitat de Parc Naturau en un país que viu deth torisme significarà un agraniment deth madeish". Dera creacion dera autovia N-230 ath sòn pas per Aran, des dera boca nòrd enquiara termièra de França, Boya cre que "sonque pòt portar prejudicis en aguest moment per'mor que serie utilizada tath trànsit de veïculs de naut tonatge e açò damnatjarie eth territòri e, coma conseqüéncia, eth torisme" e hig "era contraprepausa, demanada tamb eth consens de toti es municipis ath Conselh, ei hèr un estudi tà bastir ua via segreagada pr'amor que serie era que mens impacte am bientau provocarie". Josè Lois ditz que "des dera Administracion se trabalhe e se hèn estudis tà potenciar era ramaderia, coma mesura deth mantienement paisagistic eth quau s'a desgradat per abandon des activitats tradicionaus coma era pagesia e ramaderia". 

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.
Victòria Garcia Vielha (CASTIÊRO).
Era orquèstra "Santi Arisa i la Tribu" son es interprèts deth prumèr CD comerciau editat en lengua aranesa titolat "Aran un país". Aguest disc acorròpe un totau de 13 cançons tradicionaus araneses, coma Montanhes Araneses, eth Puntet o er Imne des Pompièrs, totes eres enregistrades ena sua totalitat damb ritmes d'actualitat de desparièrs estils musicaus.

Val d'Aran.
VIII JORNADES OCCITANOCATALANES.
Deth 18 ath 22 de junhsèga de 2005.

Iniciacion practica ara lengua occitana.
Conéisher es aspèctes mès generaus dera lengua occitana: era sua istòria e era sua realitat sociaus. Coneisher-ne tanben, es principaus modalitats e familiarizar-se auditivament damb es principaus dialèctes occitans.
Immergir-se ena varietat aranesa dera lengua occitana: coneisher-ne es convencions escrites, era fonetica e es elements basics de morfologia e sintaxi, e aquerir ua nauta competéncia passiua (comprenença orau e escrita).
Iniciar-se ena interaccion orau en lengua occitana, de manèra instrumentau ena sua varietat aranesa e en contèxte dera Val d'Aran.
Professor: Aitor Carrera Baiget (UdL).
Dies: deth 18 ath 22 de junhsèga.
Durada: 20 ores Orari: de 9,30 a 13,30.

Istòria dera Val d'Aran.
Objectiu: dar a conéisher era istòria d'Aran a trauèrs des darrèri estudis.
Professors: Ma Pau Gómez, Pèir Cots, J. Carles Riera Socasau, Xavier Roigé, Patrici Pojada, Fernando Martínez de Baños, Ma Angels Sanlley, Sergi Brunet.
Programa:
1. Es prumèrs pobladors e era posteriora romanizacion deth Pirenèu Centrau.
2. Origens des relacions des aranesi damb era Corona d'Aragon.
3. Es Institucions araneses: origens e evolucion deth Conselh Generau d'Aran.
4. Era Val d'Aran enes sègles XVII-XVIII. Des usi comunaus ara dependéncia economica.
5. Era Val d'Aran entre dues monarquies ena epòca modèrna
6. Eth 'capelhan de casa'. Glèises e cases dera Val d'Aran, sègle XVI, XVII e XVIII.
7. Bastides defensiues en Aran. Era luta ena termièra.
8. Era societat aranesa enes sègles XIX e XX.
9. Era Guèrra Civila e es Maquis en Aran.
Pes tardes visites guidades pes entorns istorics dera Val d'Aran (opcionau).

Dies: deth 18 ath 22 de junhsèga.
Durada: 17 ores.
Orari: de 9,30 a 13,30.
Coordine: Ma Pau Gómez Organize: Seccion d'Istòria der Institut d'estudis Aranesi.
Lòc de celebracion des corsi: Escòla de Tecnics Esportius Val d'Aran.

Dances tradicionaus de Gasconha deth sud.
Repertòri dera region gascona deth sud: dances-jòc (fricasselha, chibri-chibra, jan petit, berogina), jòcs cantadi mainadencs, sauts (es 7 sauts, eth peiroton, era matelòta, era gavòta) dances en parelha (masurca, quadrilh), dança de Carnaval, e d'autes.
Professores e musics: quate membres deth grop bearnés LOU CÈU DE PAU.
Dies: 20 e 21 de junhsèga Durada: 12 ores.
Orari: de 10,00 a 12,30, de 17,00 a 19,00 e de 21,30 a 23,00 Lòc: Sala polivalenta, Salardú.
Coordine: Eliane Croutzet, presidenta de Lou cèu de Pau.

Flaüta de tres horats e acordeon diatonic.
Flaüta pes maitins e pes tardes s'alternarà era flaüta damb er acordeon. Grops reduïts de 4-6 persones. Sessions de 1h30 entà cada grop.
Professors e musics: Francis Rachou e Françoise Noble.
Dies: 19 e 20 de junhsèga Durada: 12 ores.
Orari: Flaüta: de 10,00 a 11,15 o de 11,30 a 13,00.
Acordeon: de 15,30 a 17,00 o de 17,30 a 19,00.
Coordine: Francis Rachou Lòc: Aubèrja Era Garona, Salardú.

Talhèr de tast de vins.
Descripcion: apréner a tastar un vin e gaudir de totes es sensacions organolectiques qu'aguest mos pòt provocar.
Professora: Rosa V. Godoy Lujan.
Dates: deth 18 ath 22 de junhsèga Durada: 10 ores Orari: de 21,30 a 23,30.
Lòc: Aubèrja Era Garona, Salardú Organize: Conselh Generau d'Aran Prètz: 26.

ACTES E ACTUACIONS.

Concèrt de musica occitana. Grop ESTAR.
Tres musics dera Val vesia d'Aussau qu'acòrden es sues armonioses veus as sues guitarres.
Dia: deluns, 18 Ora: 22,00 Lòc: plaça dera glèisa de Vielha.

Cants a capèla: ES REPOPETS.
Vos proposam ua ronda per quauques tauèrnes de Vielha acompanhadi pes cants a capèla de tres gojats gascons.
Dia: dijaus 21 Ora: 21,00 Gessuda dera plaça dera glèisa de Vielha.
Organize: Conselh Generau d'Aran.

Concèrt deth grop occitan PARPALHON.
Dia: diuendres 22 Ora: 22,00 Lòc: plaça dera glèisa de Vielha.

Setmana de codina occitana de montanha.
Deth 18 ath 24, menus occitans en restaurants dera Val d'Aran.
Fira d'artesania alimentària de productes occitanocatalans.
Dies: 22, 23 e 24 de junhsèga Lòc: sala polivalenta de Vielha.
Organize: Torisme Val d'Aran.

CONFERÉNCIES.

DELUNS 18.
Era identitat aranesa.
Conferéncia inaugurau e debat dubèrt sus...
A cargue de Cecilio Lapresta, professor dera Universitat de Lheida.
Ora: 19,00 Lòc: sala d'actes dera Escòla de Tecnics Esportius, Salardú.

DIMARS 19.
Passejada toponimica:coneishement e explicacions de toponímia in situ.
Passejada peth bòsc d'escunhau.
Sr. Frederic Vergés, estudiós der aranés
Orari: de 16,00 a 20,00.

Eth jòc popular tradicionau. Talhèr entà jogar.
Sr. Manel Serrabona, autor deth libre Eth jòc tradicionau popular tradicionau ena Val d'Aran.
Ora: 17,00 Lòc: Ajuntament de Vielha.
A continuacion, entàs 18,00: Talhèr practic de jòcs tradicionaus ena plaça dera glèisa de Vielha.

Era Convergéncia Europèa ena formacion de Tecnics Esportius.
Sr. Andreu Camps, expèrt en dret der espòrt e director de INEF Catalunya.
Ora: 19,00 Lòc: Escòla de Tecnics Esportius Val d'Aran, Salardú.
Organize: Escòla de Tecnics Esportius Val d'Aran.

DIMÈRCLES 20.
Projècte d'elaboracion dera toponímia major d'Occitània.
Taula redona a on i participen era Comisión de Toponímia de Catalonha, Institut d'estudis Aranesi, Institut d'estudis Catalans, Institut d'estudis Occitans, Secretaria Generau de Politica Lingüistica dera Generalitat e Conselh Generau d'Aran.
Ora: 12,00 Lòc: Escòla de Tecnics Esportius, Salardú.

Presentacion deth Nomenclator Oficial de Catalunya.
Critèris de trebalh en toponímia.
Sr. Josep Moran, vicepresident dera Comission de Toponímia de Catalonha e director dera oficina d'onomastica der Institut d'estudis Catalans.
Ora: 17, 00 Lòc: Escòla de Tecnics Esportius, Salardú.

Passejada romanica.
visita guidada dera glèisa de Cap d'Aran de Tredòs. Durada: 1 ora.
Ora: 18,00 Lòc de gessuda: Aubèrja Era Garona, Salardú.
Organize: Musèus dera Val d'Aran.

François Fontan: era nacion Occitana. Projeccion de pellicula.
François Fontan (1929-1979) siguec un defensor des pòbles colonizadi e dera libertat d'Occitània e fondèc en 1959 eth Partit Nacionalista Occitan (PNO). Era pellicula sus Fontan mos presente com aguest òme dediquèc era sua vida a dar a conéisher era tèrra occitana eth sòn pòble e era sua lengua.
Reconstruís era sua vida e illustre es sòns dies enes montanhes deth Piemont e diuèrsi personatges que lo coneisheren mos parlen d'eth.
Introduccion sus era pensada de Fontan.
A cargue de Jacques Ressaire, president deth PNO.
Ora:19,00 Lòc: Escòla de Tecnics Esportius, Salardú Organize: Conselh Generau d'Aran.
Projeccion dera pellicula-documentau "E I A LO SOLELH. François Fontan e la descuberta de l'Occitània".
Durada 63' Ora: 19,30.
Reflexion sus era pensada de Fontan.
A cargue de Jacques Ressaire, president deth PNO.
Ora: 20,30 Organize: Conselh Generau d'Aran.

DIJAUS 21 Lòc: Sala d'Actes Ajuntament de Les.
Passejada geologica: es mines Victòria.
Recorrut e explicacion a cargue des guies des mines.
Ora: 10,00 gessuda de Vielha.

Era recèrca lingüistica de Joan Coromines ena Val d'Aran.
Sr. Aitor Carrera, professor d'aranés ena Universitat de Lleida.
Ora: 18,00.

Era evolucion dera pagesia ena Val d'Aran.
Sr. Claudio Aventin Boya, istoriador.
Ora: 19,00.

Era Val d'Aran e era istòria des Pirenèus modèrns: entre mites e realitat.
Sr. Patrici Pojada, istoriador.
Ora: 20,00.

DIUENDRES 22 Lòc: Sala d'actes Ajuntament de Bossòst.
Felipe Aner d'estève, proòm aranés (1781-1812).
Sra. Anna Piqué, istoriadora.
Ora: 18,30.

Vint ans d'aranés ena escòla.
Sr. Joaquim Arenas, excap deth Servici d'ensenhament deth Catalan e der Aranés.
Ora: 19,30.

Amassada era Direccion de Vivéncia Aranesa.
PRINCIPAUS ACÒRDS:

Amassada era Direccion de Vivéncia Aranesa s'a acordat es següents punts:

1. Entà pr'amor d'adequar era Associacion Vivéncia Aranesa a uns objectius mès amplis que li possibiliten arténher mès camps d'intervencion com ONG e açò hè'c d'ua manèra integrau, s'a acordat cambiar es objectius dera Associacion des sòns Estatuts. Sense trincar es objectius fondacionaus s'acòrde ampliar-les, en especiau ena sua vessant civica.

Es naui objectius demorarien redactadi enes Estatuts dera següenta manèra:

"Qué ei Vivéncia Aranesa" Vivéncia Aranesa ei ua entitat culturau e civica dera Val d'Aran.

Coma ua Organizacion-Non Governamentau (ONG), sense afan de lucre, aué juridicament ei ua associacion, qu'a com objectiu especific culturau: promòir era cultura e era lengua aranesa e occitana en generau, e es sòns ligams damb es cultures minorizades, en especiau era cultura catalana, en procès de construccion dera Union Europèa. E a com objectiu generau civic tàs ciutadans des Pirenèus: promòir es drets collectius des pòbles, es drets umans, era cooperacion tath desvolopament, era economia d'ajuda sociau e era cultura dera patz.

Aquesti fins potenciats en dues vessantes: ua de promocion e difusion populara e ua auta d'estudis e difusion de caractèr academic en especiau de projeccion universitària.

2. S'acòrde daurir tot eth procès entà qu'era Associacion se convertisque en ua Fondacion privada.

3. Crear era figura de Director de Vivéncia Aranesa.

4. Incorporar 6 membres ara actuau Direccion Fondacionau, en tot cercar-les, damb ua volontat de pluralitat, entre animadors culturaus e sociaus dera societat aranesa.

5. Congratular-mos pera aprobacion deth nau projècte d'estatut d'Autonomia de Catalunya e en concrèt enes qüestions relacionades damb Aran. Coma Associacion s'acòrde seguir coma grop d'opinion entà que s'assoliden e se desvolopen es aspiracions araneses recuelhudes en futur Estatut. Constatam que coma Associacion auem de seguir incidint en aguest camp e per açò potenciaram eth nòste programa difusion d'Aran a Catalonha, eth "Programa Víctor Balaguer".

6. Ena linha dera naua faceta sociau de Vivéncia aranesa s'acòrde reforçar eth nòste programa de Cooperacion tath Desvolopament, destinat ara educacion, ara formacion e ara sensibilitat dera societat en encastre dera cooperacion ath desvolopament e era solidaritat internacionau: programa que denominan Programa 'Pirenèus Solidaris'. E, pr'amor d'açò, s'editarà ua publicacion de periodisme sociau.

7. Enes diferentes estructures de finançament de Vivéncia Aranesa s'acòrde crear ua 'Plataforma de Servicis de Comunicacion' adreçada a dar supòrt en comunicacion a tota classa d'ONGs e entitats, atau com adreçada a toti es ajuntaments aranesi e catalans, com ua naua formula de "Captacion de Hons" entara Associacion.

Vielha, 31 d'Octobre de 2005.

Deth 30 de seteme ath 6 de noveme.
Val d'Aran.
Exposicion "Er art dera calligrafia".
Glèisa de Sant Joan d'Arties.

Oraris de dubertura ath public: De dimars a dimenge, de 17:00 a 20:00 ores.

Musèus dera Val d'Aran organize era exposicion Er art dera calligrafia, deth 30 de seteme ath 6 de noveme ena glèisa de Sant Joan d'Arties.

Hè temps qu'era calligrafia a deishat d'èster ua assignatura obligatòria en ensenhament entà convertir-se en ua forma d'expression artistica. Er interès per aguest art a hèt a gésser ua sèrie d'iniciatives damb era finalitat de coneisher-lo. Ua bona mòstra d'açò ei era realizacion des Prèmis de Catalunya de Calligrafia, un concors anuau a on i participen artistes de tot eth mon. Er objectiu d'aguesti prèmis ei presentar era calligrafia coma ua expression artistica deth tot contemporanèa. 

Era exposicion qu'eth Conselh Generau d'Aran presente en Sant Joan d'Arties mòstre part deth hons d'aguest concors. Òbres d'art de gran format que viatgen en espaci e en temps, calligrafia chinesa ath costat de còdex (libres) medievaus.

Era exposicion mos permet descurbir com era estetica dera letra antica combinada damb es colors imaginatius de diuèrsi autors se convertís en ua autentica òbra d'art.

En acte dera inauguracion se harà un recorrut pera evolucion dera calligrafia. Cada estil calligrafic mos apròpe tà un determinat moment istoric e mos mòstre com era istòria, era lengua e er art pòden conjugar-se en sòn entorn.

Activitats programades:

Conferéncia: Eth hons der Archiu Istoric Generau d'Aran.
Conferencianta: Mª Pau Gómez Ferrer, directora der Archiu Istòric Generau d'Aran.
Dia: 27 d'octobre.
Ora: 20:00.
Lòc: Glèisa de Sant Joan d'Arties.

Cors: Introducción ara calligrafia.
Dies: 1 d'octobre e 5 de noveme.
Ora: maitin de 10:00 - 13:00 e tarde de 15:00 - 18:00.
Lòc: Glèisa de Sant Joan d'Arties.
Cors practic que mos permeterà introdusir-mos en art dera calligrafia. A partir d'ues introduccions teoriques entraram enes exercicis practics que toti es participants- siguen es que siguen es sues aptituts plastiques- poderàn realizar. Era inscripcion ath cors ei gratuïta e cau adreçar-se tath Musèu dera Val d'Aran abantes deth 28 de seteme.

Exposicion "Er art dera calligrafia".
Entrada gratuïta.

Visites escolares.
Visita concertada en telf. 973 64 18 15.

Servici d'informacion deth Musèu dera Val d'Aran, tef.: 973 64 18 15
 
segonda edicion: 22-31 d'octòbre.

Eth collectiu Lengua Viua organize un an mes era corsa "Aran per sa Lengua" qu'a coma objectiu espandir er us sociau der aranés. Enguan artenh era sua XIIau edicion qu'aurà lòc eth dimenge dia 31 de junhsèga.

Era Corsa compdarà tamb:

- Gessudes a pè de Montgarri - Tredòs - Pòrt de Vielha - Les.
- Gessuda en tot córrer de Montgarri, e en bicicleta de Mauleon.
- Arribada entàs 20:15 ores ena plaça dera Glèisa de Vielha.
- Parlament deth Collectiu.
- Autrejament deth prèmi Lengua Viua (creat entà premiar persones, collectius o institucions que subergessen peth sòn prètzhèt en pro der aranés, occitan dera Val d'Aran).
- Concèrt deth grop occitan NADAU.

Es participaires pòrten bandères pròpries deth parçan, pèces de husta que representen es sies terçons (antica division administrativa dera Val) tamb es quaus se bastís ua mapa deth territòri e ua clau (tanben de husta) coma simbèu deth bordon deth poèta occitan Frederic Mistrau (Prèmi Nobel de Literatura 1905): "... qui ten era clau, ten era lenga ...".

Eth collectiu Lengua Viua prepausèc dejà hè dus ans eth bastiment d'un monument ara lengua e cultura d'Aran. Aguest, òbra de André Ricard serà lheuat en pèira tamb ua nautada de sies mètres.

Enguan, excepcionaument, pr'amor deth moment istoric que viuem devant deth redactat deth nau Estatut de Catalonha, a demana des fòrces politiques representades en Conselh Generau d'Aran, i aurà ua amassada entàs 20 ores en tot coincidir tamb era arribada des participanst ena corsa.

OMENATGE a Max.
Max Roqueta es mòrt.

AUCELS

AUCÈLS de l'estiu
en vòu devèrs l'aiga,
la fònt aturada,
etèrna volada ;

traversant lo cèu,
aucèls de Novembre,
camin de Sant-Jaume
au blau dau remembre ;

aucèls de bòsc negre
cerclant en silenci,
au cèu dau recòrd
revenètz de-lònga ;

e de ròse marbre,
ò pavon mistic,
becant l'aur dau vèspre
au rasim roman.

Max Roqueta (1908- 25/Junh/2005).

"OCCITÀNIA E MONDIALIZACION" .

Conselh Generau d'Aran.
Oficina de Foment e Ensenhament der Aranés.
Tel. 973 641801.
Fax: 973 641769.

12.6.05
 
Coma l'an passat.
FESTASSA DE LA MUSICA A MONTPELHIER.
Lo dimars 21 de junh.
A partir de 20h.

amb:
Nadalenca, corala occitana de Montpelhièr, Mauresca Fraca Dub, Tralala.

Organizan:
-RADIO LENGA d'OC.
-COMA, Colectiu de Musicians de Montpelhièr.
-LAC, Lenga d'Arts e Creacion.

A Betren, Val d'Aran: Ièra HÈSTA DERA AMISTAT.
Glèisa, Plaça e Sala de Betren. Val d'Aran. Dissabte 4 e Dimenge 5 de Junh de 2005.

Organitza: Associacion Arts e Educacion.
Lúcia Mas, Presidenta. 
Major 7 / 25539 Betren / Val d'Aran.

DISSABTE.

10-12h. CONCORS ESCULTURA.

11-12 h. BALHS ARANESI Còlha de Sta. Mª Es Fradins de Vielha.
DANÇA MODÈRNA inscrits cors AMPA.

12,20 h. Ièr. CONCORS DE MUSICA ESTURMENTAU.

13,15 h. CAVALCADA E PASSEG EN SHIVAU.

18 h. TEATRE: Eth gigant egoïsta Talhèr d' ARTS PLASTIQUES.

DIMENGE.

9.h. MISSA Cantada en Betren.

10.h. Ièr. CONCORS DE CANÇON Infantil e adults.

12h. PRESENTACION DERA ASSOCIACION ARTS e EDUCACION.

12,20 h ENTREGA DE PRÈMIS.

13 h. CAVALCADA E PASSEG EN SHIVAU.

18 h. AUDICIONS DE FINAU DE CORS Talhèr de MUSICA CLASSICA e Escola Pons Rosselló.

28.5.05.
Exposicion "Es Pireneus e era fotografia".
JORNADA DE FOTOGRAFIA.
Dissabte 30 d'abriu.
Glèisa de Sant Joan d'Arties (Val d'Aran).

S'an organizat, aprofitant era exposicion "Es Pireneus e era fotografia", diuèrses conferéncies entà aproximar-mos ara tecnica fotografica e mès concrètament ara fotografia de paisatge. Es conferenciants son reconeishudi fotografs que d'ua manèra practica mos ensenharàn es secrets dera fotografia.

Era tecnica fotografica.
Ton Abel,
exdirector der Archiu Fotografic deth Centre Excursionista de Catalonha.
entàs 11:00 ores.

Fotografia de paisatge.
Ernest Costa, fotograf professionau de natura, entàs 15:00 ores.

Fotografia e esquí de nauta montanha.
Josep Mª Sala, fotograf de nauta montanha, expresident deth Centre Excursionista de Catalonha, entàs 16:45 ores.

Organiza: Musèus dera Val d'Aran.

23.4.05
 
NOVETAT SANT JÒRDI: Prèmi literari deth Institut d'estudis Ilerdencs.
IV Premi de Raconte en Occitan Les Talúries 2005.

Òbra guanhadora:
Sho! de Thérèse Pambrun Lavit. (Ayzac-Ost / Bigorre).

Prèmi: 3.000 èuros e publicacion dera obra ( Colleccion Solei d'Autan IEI).

Era composicion deth Jurat:
Manuela Ané Brito, Felip Biu, David Grosclaude, Jusèp Loís Sans Socasau e Jordi Suïls Subirà.
Lo Max e la pluma, data: deth 6 al 15 d'abril de 2005.
Luòc: Besièrs.

Pauraulas del vent: mòstra fotografica e mesa en votz dels tèxtes de Max Roqueta, dimècres 6 d'abril 18h.
CIRDÒC plan deth 14 de julh (camp de Mars).

Lo teatre de Max: charadissa teatralizada,
dijòus 7 d'abril 15h.
Ostal de la vida associativa. Carrièra deth general Margueritte.

A prepaus de Paraulas del vent: intervencions pedagogicas, divendres 8 d'abril e diluns 11 10h.
CIRDOC.

L'autbòi de nèu: teatre, dissabte 9 d'abril 20h30.
Bessan, Sala de las fèstas (passejada).

Doas voses pel camin: lectura publica, dimars 12 d'abril 18h.
Bibliotèca de Besièrs Mediterranèa Plan Pèire Semard.

A l'entorn de Max: conferéncia de Josiana Ubaud e Joan-Claudi Forest, dijòus 14 d'abril 18h.
CIRDÒC.

Lo viatge incresable de Jason e los argonautas: teatre e mariòtas, divendres 15 d'abril 14h30.
MJC Raimond Trencavel, Baloard Duguesclin.

Existís Occitània.
 
Eth Musèu dera Val d'Aran presente ua exposicion sus er occitan "Ua lengua, er occitan".
Glèisa de Sant Joan d'Arties.
Der 11 de hereuèr ath 3 d'abriu.

Organice:
Eth Musèu dera Val d'Aran, Directora Carolina Desel.

Era exposicion "Ua lengua, er occitan" ei ua produccion der Institut Occitan damb eth comisariat deth senhor Maurici Romieu, profesor dera Universitat de Pau, (UPPA Université de Pau et des Pays de l'Adour).

Er objectiu dera exposicion ei dar a conéisher era istòria dera lengua occitana, presentar es grani moments dera sua istòria e descorbir es aportacions esenciaus qu'era civilisacion occitana a hèt ath conjunt dera cultura europea.

Era mòstra s'a estructurat en sies airaus tematics:

Era presentacion dera lengua occitana.
Era civilisacion des trobadors (sègles XI-XII).
Era crotzada contra es càtars (sègles XIII-XV).
Era resisténcia occitana (sègles XVI-XVIII).
Era renaishença occitana (sègles XIX-XX).
Era lengua occitana ena actualitat.

Eth contengut d'aguesti airaus tematics ei:

Era presentacion dera lengua occitana.
- Er occitan, lengua de França.
- Er occitan, lengua romanica.
- Ua lengua nomentada occitan.
- Er occitan, lengua diuèrsa.
- Er lengua, eth país e es òmes.
Era civilisacion des trobadors (sègles XI-XII):
- Er amor cortés.
- Trobadors e trobairitzs.
- Era expansion deth trobar en Europa.
- Er occitan, lengua administratiua.
- Er occitan, lengua cientifica.
Era crotzada contra es càtars (sègles XIII - XV):
- Era crotzada contra es càtars.
- Es conseqüéncies contra era crotzada.
- Audiovisuau: "Era crotzada".
Era resisténcia occitana (sègles XVI-XVIII):
- Eth francés, lengua de reis.
- Era prumèra renaishença occitana.
- Francesitzacion der occitan.
- Godolin e era escòla tolosana.
- Era revolucion e er occitan.
Era renaishença occitana (sègles XIX-XX):
- Era caça as patuesi.
- Frederic Mistral e eth felibritge.
- Eth naishement deth occitanalisme.
- Ua Republica monolingüe.
Era lengua occitana ena actualitat:
- Ua lengua tostemps viua.
- Audiovisuau "Er occitan ena actualitat"

Era exposicion conste de 22 panéus, illustrats damb fotografies, diboishi... e dus audiovisuaus, un sus era crotzada contra es càtars e er aute sus era situacion actuau der occitan.

Der 11 de hereuèr ath 3 d'abriu.
Inaguracion: diuendres 11 de hereuèr entàs 20:00.
Glèisa de Sant Joan d'Arties.
Arties.

Oraris: De dimarts a dimenge, de 17:00 a 20:00 ores.

Visites escolars: Previa cita telefonica (00 34) 97364 18 15.

Entrada gratuïta.
Cicle de conferéncies.

Eth Musèu dera Val d'Aran organice un cicle de conferéncies ath torn dera exposicion 'Ua lengua, er occitan'. Er objectiu deth cicle ei ampliar e aprohondir enes diuèrsi apartats dera exposicion.
Es conferéncies auran lòc ena glèisa de Sant Joan d'Arties pendent es mesi de hereuèr e març.

Era renaishença occitana deth sègle XX.
Conferenciant: Maurici Romieu, Université de Pau et des Pays de l'Adour.
17 de hereuèr entàs 19:30 ores.

Era musica tradicionau ena cultura gascona.
Conferenciant: Bernat Menetrier, Musèe Mafsei, Coleccions de Bigorra e Quate Vals.
- 25 de hereuèr entàs 19:30 ores.

Ensenhament dera lengua e era cultura occitana laguens dera Educacion Nacionau en França.
Conferenciant: Joan Lois Lavit, Inspection Académique des Hautes-Pyrénées.
- 3 de març entàs 19:30 ores.

Un mon alternatiu medievau: cátars e catarisme.
Conferenciant: Jesús Mestre, istoriador e escriptor.
- 11 de març entàs 19:30 ores.

# posted by vivéncia aranesa @ 13:16
5.2.05
 
SONATZ TROMPETES!!!! UA GRAMATICA DE L'OCCITAN GASCON CONTEMPORANEU.

CLUB DE LECTURA : Eth còdi Da Vinci.
CLUBS DE LECTURA.
DUBÈRTI A TOTI.

Era associacion culturau Vivéncia Aranesa entà pr'amor d'estimular era lectura ena Val d'Aran met en marcha un seguit de Clubs de Lectura dubèrti a toti.

Es nòsti Clubs de Lectura, que se convocaràn pendent tot er an, se constituïssen ath torn d'ua òbra trigada pera associacion, e cambiaràn era sua composicion de lectors, segontes es persones que se i volguen apuntar e era disponibilitat des exemplars multiples de besonh.

Es Clubs de Lectura son multilingües, açò signifique que d'ua madeisha òbra se pòt auer a disposicion des lectors: versions en aranés o en un aute dialècte der occitan o en catalan o en castelhan, en francés o en anglés, segontes cada cas.

Eth mecanisme de foncionament d'un Club de Lectura ei ben simple:

Un còp se i agen apuntat totes es persones que volguen formar part d'un club, Vivéncia Aranesa, damb era collaboracion des Bibliotèques d'Aran e es centres educatius, proporcionarà es exemplars entà cada club a cadun, en regim de dèisha, e ath cap d'un mes mos trobaram entà parlar-ne e posteriorament mos tornaram a reünir, segontes ac acordem.

Tot plegat se tracte de liéger e crear ua charrada d'a on van gessent pensaments, comentaris, sensacions e emocions non sonque dera ficcion liejuda senon dera vida vidanta. Ei eth pas dera lectura solitària ara compartida, e aguest compartir mos ajudarà a aprohondir encara mès ena òbra que liegem. Cada Club te a un o dus coordinadors que haràn de dinamizadors d'aguesta tertúlia.

1èr. CLUB DE LECTURA de Vivéncia Aranesa.
ÒBRA: El còdi Da Vinci.
El código Da Vinci, de Dan Brown.

Començam eth 1èr. Club de Lectura damb un best seller, que trinque eth mòtle dera novèla de suspens: Eth còdi Da Vinci, de Dan Brown.

Ei ua novèla que non a deishat indiferent ad arrés; tàs que la defenen, ei ua òbra trepidanta, intelligenta, extraordinàriament ben documentada des des prumères planes enquiara suspresa finau. Eth còdi Da Vinci confirme Dan Brown com un narrador plan bon.

Ua brèu sinòpsi dera novèla serie:
"Robert Langdon, un professor de simbologia religiosa dera Universitat de Harvard qu'ei de visita en París, recep ua trucada inquietanta a miejanet en otèl. Quauquarrés li comunique qu'un vielh restaurador deth Louvre a estat assassinat laguens deth musèu e que s'a trobat ua chifra misteriosa ath cant deth cadavre. Quan eth professor Langdon, assistit per ua brilhanta criptografa francesa, Sophie Neveu, sage de trèir era trama d'aguest mistèri, descorbís damb estupor tota ua sèrie de pistes amagades enes òbres de Da Vinci, ues pistes ben visibles entà tot eth mon, mès enginhosament amagades peth pintor."

ÒBRES DISPONIBLES:
5 en catalan e 5 en castelhan.
PUNTS D'INFORMACION E INSCRIPCION:
En quaussevolh bibliotèca d'Aran e era Associacion Vivéncia Aranesa.
CONDICIONS DE PARTICIPACION:
Dubèrt a totes es edats.
Èster membre damb carnet de bèra Bibliotèca d'Aran.
COMENÇAMENT DETH CLUB E ENTRÈGA DES ÒBRES:
Finals deth mes de hereuèr.
COORDINADORS D'AGUEST CLUB:
Pilar Hervada e J-R Colomines-Companys.
LÒC DERA PRUMÈRA TERTÚLIA:
Installacions deth Palai de Gèu de Vielha.

"Projècte de foment dera lectura" deth Programa Robert Lafont dera Associacion VIVÉNCIA ARANESA.

# posted by vivéncia aranesa @ 01:00
12.1.05
 
Era Val d'Aran ei un País e non pas ua Comarca.
Explica'c.

BONES HÈSTES.

...E quan toti siguerem amassadi, aquera sala
baisha, semblaue un cèu d'alegria,
perque toti s'auien deishat
es penes e es tristors
ath darrer dera porta.

Era net de Nadau Mn.Condò Sambeat / De la M.Angels. Biblioteca Naut Aran.


# posted by vivéncia aranesa @ 23:22
17.12.04
 
Prèmis literaris deth Conselh Generau d'Aran.
5au. PRÈMI Aran de Literatura.
Prèmi de narracion e poesia adreçat as adults (de 18 ans ensús). Es trabalhs s'auràn de presentar ena Oficina de Foment e Ensenhament der Aranés abantes deth 28 de hereuèr deth 2005.

Categoria Narracion:
Minim 30 huelhes: DIN A-4, sonque per ua cara.
Prumèr prèmi'800 ¤ e diplòma.
Finalista''....350 ¤ e diplòma.
2 accèssits'' 200 ¤ e diplòma.

Categoria Poesia:
Minim 75 vèrsi.
Prumèr prèmi''800 ¤ e diplòma.
Finalista''''350 ¤ e diplòma.
2 accèssits'''200 ¤ e diplòma.

BASES:
1. Presentacion dera òbra:
a) Cau que signetz era òbra que presentatz damb un lèma o subernòm.
b) Presentaratz era vòsta narracion o poesia laguens d'ua engolòpa. En exterior d'aguesta engolòpa i meteratz eth lèma o subernòm e era categoria a qué correspon.
c) En ua huelha escriuetz es vòste nòm e cognòms, adreça, edat, categoria e sustot eth vòste numerò de telefon. Introdusitz era huelha en ua auta engolòpa mès petita que serà barrada. En exterior d'aguesta dusau engolòpa cau que i figure un aute còp eth lèma o subernòm e era categoria a qué correspon.
d) Non s'acceptaràn es trabalhs a on a simpla vista se i veigue eth nòm der autor/autora.
e) Presentatz es vòsti trabalhs en interlinhat senzilh (mesura hònt 12).
f) Cau que presentetz 7 còpies dera òbra en supòrt papèr e tanben la presentetz en supòrt informatic Windows (preferentament Word).
2. Sonque s'acceptarà ua òbra per categoria, mès podetz presentar-vos enes dues categories.
3. Cau qu'era òbra sigue inedita.
4. Es trabalhs an d'èster redigits en lengua occitana, ei a díder en quinsevolh des sòns dialèctes o variantes.
5. Es trabalhs s'auràn de presentar ena Oficina de Foment e Ensenhament der Aranés deth Conselh Generau d'Aran abantes deth 28 de hereuèr deth 2005.
6. Era composicion deth Jurat e eth sòn veredicte se haràn a conéisher en un acte d'entrèga de prèmis, era data deth quau se comunicarà damb auança a toti es participants.
7. Es òbres presentades demoraràn en proprietat deth Conselh Generau d'Aran.
8. Es òbres guanhadores seràn editades laguens dera colleccion Garona de Pagès-Editors.

XV Edicion CONCORS LITERARI Mn.Condò Sambeat
Concors de narracion e poesia entà participaires de 9 a 17 ans. Es trabalhs s'auràn de presentar ena Oficina de Foment e Ensenhament der Aranés abantes deth 31 de gèr deth 2005.

Categoria Narracion
Nivèu A: Entà participaires de 9 e 10 ans. Minim 1 huelha DIN A-4, sonque per ua cara.
Prumèr prèmi 75 ¤ e diplòma.
Finalista 50 ¤ e diplòma.
dus accèssits damb diplòma.
Nivèu B: Entà participaires de 11 e 12 ans. Minim 2 huelhes DIN A-4, sonque per ua cara.
Prumèr prèmi 110 ¤ e diplòma.
Finalista 75 ¤ e diplòma.
dus accèssits damb diplòma.
Nivèu C: Entà participaires de 13 a 15 ans. Minim 3 huelhes DIN A-4, sonque per ua cara.
Prumèr prèmi 150 ¤ e diplòma.
Finalista 110 ¤ e diplòma.
dus accèssits damb diplòma.
Nivèu D: Entà participaires de 16 e 17 ans. Minim 6 huelhes DIN A-4 sonque per ua cara.
Prumèr prèmi 300 ¤ e diplòma.
Finalista 175 ¤ e diplòma.
dus accèssits 75 ¤ e diplòma.

Categoria Poesia.
Nivèu A: Entà participaires de 9 e 10 ans.
Prumèr prèmi 75 ¤ e diplòma.
Finalista 50 ¤ e diplòma.
dus accèssits damb diplòma.
Nivèu B: Entà participaires de 11 e 12 ans.
Prumèr prèmi 110 ¤ e diplòma.
Finalista 75 ¤ e diplòma.
dus accèssits damb diplòma.
Nivèu C: Entà participaires de 13 a 15 ans. Minim 20 vèrsi.
Prumèr prèmi 150 ¤ e diplòma.
Finalista 110 ¤ e diplòma.
dus accèssits damb diplòma.
Nivèu D: Entà participaires de 16 e 17 ans. Minim 30 vèrsi.
Prumèr prèmi 300 ¤ e diplòma.
Finalista 175 ¤ e diplòma.
dus accèssits 75 ¤ e diplòma.

BASES:
1. Presentacion dera òbra:
a) Cau que signetz era òbra que presentatz damb un lèma o subernòm.
b) Presentaratz era òbra laguens d'ua engolòpa. En exterior d'aguesta engolòpa i meteratz eth lèma o subernòm e era categoria e nivèu a qué correspon.
c) En ua huelha escriuetz eth vòste nòm e cognòms, adreça, edat, categoria, nivèu e (molt important) eth vòste numèro de telefon. Introdusitz era huelha damb aguestes dades en ua auta engolòpa mès petita e barratz-la. En exterior d'aguesta cau que i figure un aute còp eth lèma o subernòm e era categoria e nivèu a qué correspon.
d) Non s'acceptaràn es trabalhs a on a simpla vista se i veigue eth nòm der autor.
e) Presentatz es vòsti trabalhs mecanografiats a doble espaci.
f) Ei obligatòri presentar es òbres en supòrt informatic ath delà d'en supòrt papèr. Tamanh dera hont:12, interlinhat senzilh. Eth supòrt informatic des trabalhs serà der entorn Windows (preferentament Word).
g) Sonque s'acceptaràn trabalhs a man se son deth Nivèu A.
2. Sonque s'acceptarà ua òbra per nivèu, mès podetz presentar-vos enes desparières categories.
3. Cau qu'era òbra sigue inedita.
4. Es trabalhs an d'èster redigits en lengua occitana, ei a díder en quinsevolh des sòns dialèctes o variantes.
5. Es trabalhs s'auràn de presentar ena Oficina de Foment e Ensenhament der Aranés deth Conselh Generau d'Aran abantes deth 31 de gèr deth 2005.
6. Era composicion deth Jurat e eth sòn veredicte se haràn a conéisher en un acte d'entrèga de prèmis, era data deth quau se comunicarà damb auança a toti es participants.
7. Es òbres presentades demoraràn en proprietat deth Conselh Generau d'Aran.
8. Es òbres guanhadores seràn editades laguens dera colleccion Garona de Pagès-Editors.

Consell General d'Aran.
Passeg dera Libertat, 16.
25530 VIELHA.
Tel: 34-973 640092.
Fax: 34-973 641769.

# posted by vivéncia aranesa @ 01:00
10.12.04.
 
BASE DOCUMENTAL.
MANIFÈST DETH DIA D'eURÒPA.
9 de mai: Dia d'euròpa... tanben en Aran, tanben en Occitània.


En plea ampliacion dera Union Europèa qu'a arribat eth 9 de mai, eth dia qu'annaument se celèbre eth Dia d'euròpa.

Aran non pòt demorar pas dehòra d'aguest eveniment, pr'amor que, coma país, ei part centrau d'aguest europeisme, non sonque pera manèra d'èster senon tanben, pes sòns ligams politics e culturaus deth passat e deth present.

Era Val d'Aran demore politicament estacada damb Catalonha e damb eth conjunt der Estat espanhòu, mès, ath delà, culturaument ei ua part d'Occitània. Tot un entrelaçament de ligams administratius, politics e culturaus que definissen aué es contenguts nacionaus aranesi, manifestats pera nòsta manèra d'èster e era manèra de relacionar-mos en Euròpa.

Per açò, eth lèma conjunt deth Dia d'euròpa d'enguan: "Unida ena diversitat", mos convide ara associacion culturau Vivéncia Aranesa, a manifestar un europeisme practic qu'ajude ara cultura en Aran, e per açò mos dirigim as nòsti conciutadans entà encoratjar-les a participar de manèra conjunta, mès en tot respectar era pluralitat e es diuèrses sensibilitats, en projècte comun de crear ligams estables culturaus e civics damb es conciutadans europèus des Païsi Occitans.

Èm completament convençuts qu'ena Val d'Aran cau conéisher, participar e intercambiar tota sòrta d'activitat culturau d'Occitània, e açò ac cau hèr encara mès de çò que ja se hè. Pr'amor qu'èm convençuts qu'ei era unica manèra de dar mès viabilitat a un espaci culturau e de comunicacion aranés, a on convisquen er amateurisme e eth volontariat militant dera cultura, damb un minim d'indústria culturau professionau, que hèsque realitat e viabla ua infraestructura de gestion e de creacion.

A toti aqueri que tostemp desmobilizen e fomenten era non-participacion des ciutadans, a toti aqueri que, cremats e desencantats, tanben desmobilizen, a toti aqueri qu'utilizen era "cultura unica" coma morralhon dera liura collaboracion de toti, volem contraposar-i esperança e ganes de bastir un espaci de cultura aranesa de grana envergadura, que, en tot remassar çò que s'a hèt e se hè -qu'en fòrça casi ei d'un interès innegable-, hèsque ara societat civiu d'Aran protagonista dera cultura.

Non i a pas cap de justificacion entà non fomentar en Aran ua cultura plurau, de dialòg, participatiua, e, sustot, despolitizada.

Cau trabalhar entà que i age coordinacion deth moviment associatiu; cau trabalhar entà qu'es institucions e es partits politics non patrimonializen era cultura, senon que l'estimulen. E, sustot, cau planificar a long tèrme còtes de reconstruccion culturau e nacionau entà gésser dera impossibilitat de víuer en aranés en Aran.

Víuer culturaument en aranés a de voler díder poder veir cinema en aranés, auer premsa escrita en aranés, television e ràdio a totes ores en aranés, auer era literatura universau publicada en aranés, poder-te dirigir as jutjats en aranés... e tantes e tantes causes que hèn qu'un país sigue viu.

Des dera associacion Vivéncia Aranesa, credem que hèr europeisme en Aran ei hèr "aranesisme culturau damb ua mentalitat occitana", en tot respectar era pluriculturalitat, e açò mos daurís un domeni culturau e de mercat enòrme, que pòt hèr possibles e viables sociaument e economicament es nòsti projèctes culturaus de futur.

Eth Dia d'euròpa pòt èster un bon dia entà pensar-i...
Hè'c a córrer.

"VIVÉNCIA ARANESA"
Vivéncia Aranesa: Aula Euròpa des Pirenèus.

# posted by vivéncia aranesa @ 10:17.
13.5.05.

Letra dubèrta der Institut d'estudis Occitans ath President dera Generalitat de Catalonha.

Era institucion parlamentària ena istòria de Catalunya.
Era institucion parlamentària en Catalunya a es sòns fonaments en epòca plan reculada. Aguesti fonaments sigueren es assemblades de Patz e Trèva e era Cort comtau. Era Cort comtau catalana se formèc pendent eth sègle XI, d'acòrd damb eth modèl dera Cúria reau franca, a mesura qu'es comtes de Barcelona s'assolidèren com princes sobirans. Ère integrada per magnats civius e eclesiastics, per nauti conselhèrs e per jutges. Auie un caractèr mixte, coma organisme collaborador ena presa de decisions deth sobiran autant enes aspèctes legislatius e fiscaus com en exercici dera potestat judiciau.
Es assemblades de Patz e Trèva sigueren promoigudes per estament eclesiastic e assumides peth poder sobiran, es comtes de Barcelona, damb er objècte d'assegurar periòdes d'arturada des contunhes guèrres privades entre senhors feudaus e establir un sistèma de garanties e indemnitats entath clergat e era poblacion civiu; tanben prengueren acòrds de caractèr fiscau. Era prumèra assemblada s'amièc a tèrme en Toluges, comtat deth Rosselhon, en 1027, damb era preséncia deth bisbe Oliba de Vic. Eth sègle següent non se convoquèren guaires assemblades e era majoria d'acòrds de patz e trèva se prengueren ena madeisha Cort deth prince (comte de Barcelona e rei d'Aragon des de 1137). D'aguesta manèra entronquèren andues institucions. Moltes disposicions de patz e trèva sigueren codificades enes Usatges de Barcelona e s'incorporèren ath dret civiu e constitucionau catalan baishmedievau e modèrn; quauques ues an perviscut en dret civiu actuau.

Es Corts generaus de Catalunya.
Pendent eth reinat de Jaume I eth Conqueridor (1213-1276), era Cort comtau esdevenguec es Corts Generaus de Catalunya en ampliar progressivament eth nombre de membres convocats e, sustot, en assolidar-se era incorporacion der estament borgés, representat pes proòms de viles e ciutats. Mès eth pas decisiu se hec en reinat deth sòn hilh, Pere II eth Gran (1276-1285), quan, enes Corts de Barcelona de 1283, mejançant era constitucion Volem, estatuïm, s'establic eth sistèma de sobirania pactada caracteristic deth dret constitucionau catalan medievau e modèrn. Segontes aguest sistèma, sonque èren valederes es normes sorgides des Corts per acòrd entre eth sobiran e es estaments dera tèrra, siguessen per iniciativa deth prumèr (constitucions) o des dusaus (capítols de Cort). Tanben auien d'èster sancionades pes Corts es disposicions promulgades peth rei en intervau en qué es Corts non èren amassades (actes de Cort, privilètges, pragmatiques e d'auti drets).
Es Corts catalanes se compausauen de tres braci: eth braç militar, qu'amassaue es representants dera noblesa; eth braç eclesiastic, damb es representants dera jerarquia religiosa, e eth braç reau, damb es representants des municipis. De hèt, tostemp demorèren excludidi de representacion ampli sectors deth país, com era pagesia e era menestralia. Pr'amor d'açò e peth sistèma d'eleccion, es Corts, maugrat d'èster ua institucion plan auançada entara epòca, responie ara concepcion politica e ara estructura sociau dera societat feudau e estamentau e non pòt èster considerada segontes es concèptes pròpris des democràcies contemporanèes. Es Corts sonque podien èster convocades peth rei, en quaussevolh ciutat de Catalunya, e auien d'èster presidides per eth personaument, o peth sòn lòctinent en cassi d'empediment. A despiet de sajar successivament de fixar-ne ua cèrta regularitat de convocatòria, era irregularitat siguec constanta; i aguec monarques que les convoquèren plan soent e d'auti escassament, segontes es conveniéncies politiques de cada reinat. Un còp convocades, es membres des braci auien era obligacion d'anar-i, exceptat just e legitim impediment. I auie ua session plenària de dubertura, ena quau eth rei hège era sua prepausa, en tot explicar eth sòn projècte politic e aquerò que pretenie obtier, e es braci responien. Eth trabalh de deliberacion se hège en crambes separades entà cada braç, damb mejancèrs entre eres e eth rei, nomentadi tractadors, entà consensuar es acòrds, es quaus èren liejudi e votats en session plenària. En ua session plenària finau eth rei sancionaue solemnament es acòrds adoptadi. Ua convocatòria de Corts podie durar setmanes o mesi, e a viatges mès d'un an, damb interrupcions mès o mens longues. 
Pendent eth reinat de Pèir III eth Cerimoniós (1336-1387) se creèc e s'assolidèc era institucion dera Deputacion deth Generau (era amassada des Corts ère nomentada Generau de Catalunya), damb atribucions delegades entà recaptar e administrar eth subsidi qu'es Corts autrejauen ath rei. Progressivament, era Deputacion deth Generau o Generalitat prenguec mès autonomia e acumulèc atribucions executives e governatives en tot arribar a actuar, pendent es sègles XVI e XVII, coma govèrn deth Principat, defensor deth sòn sistèma constitucionau dauant des monarques dera Casa d'Àustria, aluenhadi deth país e des sòns interèssi, es quaus, a compdar deth reinat de Felip I (II de Castelha, 1556-1598), convoquèren plan pòc es Corts e sagèren de governar autocraticament.
th prumèr monarca dera dinastia borbonica, Felip V (1700-1746), respectèc drets deth pòble catalan damb era convocatòria des Corts es ans 1701 e 1702. Catalunya, totun, se decantèc per archiduc Carles d'Àustria ena Guèrra de Succession e lo reconeishec coma rei (Carles III, 1705-1714). Era pèrta dera guèrra, damb era queiguda de Barcelona en 1714, comportèc qu'eth guanhador abolisse, mejançant eth Decrèt de Naua Planta (1716), tot eth dret public catalan e es institucions que l'encarnauen, entre es quaus e en prumèr lòc es Corts.
Boix que represente eth rei Jaume I eth Conqueridor (1208-1276) presidint ua session des Corts. (Incunable des Constitucions de Catalunya. Archiu dera Corona d'Aragon, Barcelona).
Interior dera glèisa de Sant Miquèu, de Montblanc, a on s'amassèren es Corts diuèrsi viatges pendent eth sègle XIV e un viatge en sègle XV.
Pati centrau dera sedença dera Deputacion deth Generau o Generalitat en Barcelona, palai bastit entre es ans 1432 e 1439 peth mèstre Lluís Safont. Ei tanben era sedença dera Presidéncia e eth Govèrn dera Generalitat instituïda en 1932 e restablida en 1977.
Eth dret catalan siguec objècte de successives compilacions oficiaus acordades pes Corts. Portades des compilacions editades en 1588 (esquèrra) e en 1704 (dreta), era quau siguec era darrèra. (Institut Municipau d'Istòria, Barcelona.)
Gravat d'epòca que represente es tropes guanhadores cremant es drapèus dera Generalitat, dempús dera aucupacion de Barcelona en 1714. (Musèu d'Istòria dera Ciutat, Barcelona.)

Eth Parlament, er espaci a on es representants politics deth pòble exercissen es foncions de creacion, contròtle e impuls dera accion deth Govèrn dera nacion, ei un àmbit centrau ena vida de Catalunya. S'i debat e s'i prenen decisions qu'afècten ath dia a dia de totes es persones que viuen en nòste país. Totun, entara salut dera democràcia, deth país e deth madeish Parlament, cau qu'era nòsta cramba sigue plan propèra ara ciutadania, qu'eth trabalh que s'i hè sigue pleament connectat ara realitat immediata e que sigue objècte de seguiment per part des ciutadanes e des ciutadans de Catalunya.
Creigui ena democràcia e ena existéncia d'un desir de cooperar e implicar-se ena manèra d'organizar era nòsta societat, qu'ei pròpri deth nòste pòble, que forme part dera nòsta cultura, ena quau prevalen per dessús de tot era solidaritat, era convivéncia e era recerca dera patz e eth progrès.
Serie bon entath país qu'es ciutadanes e es ciutadans se sentessen interessadi e implicadi en aquerò que passe en Parlament, pr'amor que sonque atau n'artenheram era maxima eficàcia, eficiéncia e legitimitat.
Quauquarrés didec: "Catalunya serà digitau o non serà". e ei evident que volem que Catalunya sigue, damb tota era sua plenitud. Damb aguest objectiu, ath long d'aguesta legislatura possaram er usatge des tecnologies dera informacion e era comunicacion ena nòsta activitat, e reformaram eth Reglament e es procediments de foncionament entà arténher mès dinamisme e daurir es pòrtes ara societat catalana e a cadua des persones que ne formen part.
Coma president deth Parlament de Catalunya, me comprometi des dera illusion e era conviccion, coma tanben des der entossiasme, a servir damb umilitat e dedicacion ad aguesta institucion e a respectar era pluralitat, qu'ei aué eth principau messatge que mos a dat era societat catalana e ara ora un valor pròpri dera riquesa de pensament deth nòste país.
E sajarè de preservar eth plan abondós e ben hèt trabalh amiat a tèrme pes mèns predecessors, e tanben de crear e possar es cambis e es melhores qu'an de convertir era nòsta cramba en un parlament modèrn, en un parlament deth sègle XXI. Sonque atau eth legislatiu catalan aurà eth papèr que li pertòque en camin entà aténher ua Catalunya a on totes es persones visquen melhor e mès liures.
ERNEST BENACH I PASCUAL
President deth Parlament de Catalunya
Posicion institucionau
Catalunya, coma nacionalitat, entà exercir er autogovèrn, se constituís en comunitat autonòma, cossent damb era Constitucion espanhòla de 1978, que reconeish eth dret ara autonomia des nacionalitats e des regions qu'intègren er Estat espanhòu.
Era Generalitat ei era institucion ena quau s'organize politicament er autogovèrn de Catalunya.
Er Estatut d'autonomia de Catalunya ei era norma basica dera comunitat catalana que, cossent damb era Constitucion, definís es competéncies, es institucions e es finances dera Generalitat.
Catalunya s'autogovèrne en totes es matèries qu'er Estatut definís coma exclusives dera Generalitat, en d'autes matèries desvolope es normes basiques dictades per Estat e en d'autes sonque execute era legislacion emanada d'aguest.
Er Estatut d'autonomia de Catalunya configure era Generalitat com un ens complèx integrat per tres institucions: eth Parlament, era Presidéncia dera Generalitat e eth Conselh Executiu o Govèrn.
Eth Parlament represente eth pòble de Catalunya. Eth sòn origen ena eleccion democratica da era suprema fòrça ath Parlament e ne hè era institucion mès importanta dera Generalitat, dera quau nèishen totes es autes. Eth Parlament de Catalunya ei format per ua soleta cramba, ei independent e inviolable. 
Activitats entara ciutadania
Activitats de coneishement e participacion sus eth Parlament adreçades ath conjunt des ciutadans de Catalunya: Plen dera Experiéncia, activitats d'estiu (entitats de léser, casaus...), activitats d'educacion non formau.
Activitats educatives d'ostiu entàs esplais e casaus
Visites:
- Visites de gojats e gojates de mès de 8 ans
Eth periòde de visites ei eth comprenut entre eth dia 27 de junh e eth 31 d'agost, de deluns a diuendres e de 9 a 12 deth maitin. Se pòden hèr resèrves a compdar deth dia 1 de mai. Eth nombre de membres de cada grop en moment dera visita pòt èster de 55 persones coma maxim.
Entà reservar es visites podetz telefonar tath (+34) 933 046 645.
Activitats:
- Talhèr "Eth mèn Parlament".
Activitat d'aprohondiment deth coneishement sus eth Parlament (organs, foncions, activitat parlamentària, etc.), damb ua entrevista o ua auta activitat damb un deputat o deputada.
Adreçat a mainatges e mainades de 10 a 12 ans.
Orari: es diuendres de junhsèga peth maitin.
Objectiu educatiu: ampliar eth coneishement dera institucion parlamentària e des valors d'aguesta institucion.
Entà participar-i cau tath (+34) 933 046 645 o demanà?c per e-mail.
- Talhèr sus er Estatut.
Activitat sus er Estatut, damb er estudi des organs, es foncions deth Parlament e es sistèmes electoraus, damb una entrevista damb un deputat o deputada.
Adreçat a gojats e gojates de mès de 13 ans.
Orari: es deluns de junhsèga peth maitin.
Objectiu educatiu: ampliar eth coneishement der Estatut e dera institucion parlamentària, e aprohondir-hi.
Entà participar-i cau telefonar tath (+34) 933 046 645 o demanà?c per e-mail.
Plen dera Experiéncia
Eth Plen dera Experiéncia ei ua simulacion parlamentària ena quau tres membres deth Conselh Nacionau dera Gent Grana presenten ?en espaci deth Salon de Sessions deth Parlament, jos era presidéncia deth president deth Parlament e damb era preséncia dera conselhèra de Benestar e Família- ua ponéncia cadun ena quau reflexionen sus aspèctes d'interès entara gent grana. Es deputats, representants des ciutadans, les responen.
Entà informar-vos sus com assistir tath Plen dera Experiéncia, podetz telefonar tath (+34) 933 046 645.
- Documents presentats en Plen dera Experiéncia, an 2005.
- Documents presentats en Plen dera Experiéncia, an 2004.
Sessions en dirècte.
Retransmission en dirècte des sessions parlamentàries.
Publicitat e coneishement.
Eth Parlament ei dubèrt as ciutadans. Ací trobaratz informacion sus com podetz conéisher-lo e sus es diuèrses formes de seguiment dera actualitat parlamentària.
Consultes des ciutadans.
Eth servici d'atencion as consultes des ciutadans permet facilitar informacions relacionades damb es diferentes foncions deth Parlament. I trobaratz ua listra damb es boètes de corrèu a on podetz adreçar-vos.
Participacion:
Espaci d'interaccion e escambi d'informacion entre es ciutadans e era institucion que les represente.
Visites ath Parlament:
I trobaratz informacion sus es visites ath Parlament e un formulari entà concertar-les.
Visita virtuau.
Visita virtuau ara sedença dera institucion parlamentària.
Associacion d'Antics Deputats.
Informacion sus eth caractèr d'aguesta associacion, era sua composicion e es activitats qu'amien a tèrme.
Glossari parlamentari.
Recuelh de denominacions institucionaus e d'expressions e tèrmes pròpris dera lengua parlamentària, damb ua brèu definicion.
Activitats entar alumnat universitari.
- Entath Practicum de pedagogia en Parlament:
Eth Parlament de Catalunya a convènis signadi damb totes es universitats catalanes qu'an era especialitat de pedagogia. Aguest hèt permet qu'estudiants de tota Catalunya poguen hèr practiques d'ensenhament ena Unitat d'extension Educativa deth Parlament.
Entà mès informacion podetz meter-vos en contacte damb era Unitat d'extension Educativa.
Dirèctament via e-mail.
Telefonar tath +34 933 046 645.
- Cors de liure eleccion:
Informacion | Formulari de sollicitud d'inscripcions.
- Eth Parlament universitari. Simulacion parlamentària. Periòde de realizacion: era dusau setmana de junhsèga. Dubèrt a toti es estudiants universitaris des universitats de Catalunya. Enguan se hè der 11 ath 15 de junhsèga. Es persones interessades s'an de méter en contacte damb es Servicis Educatius, telefon (+34) 933 046 645, o demanà-c per e-mail.
Programa:
- Talhèr de plens. Assisténcia tà sessions plenàries. Activitat sus era foncion e es organs deth Parlament. Includís era assisténcia tà ua session plenària e era entrevista damb deputats e deputades de diuèrsi grops parlamentaris. Entà assistir-i cau qu'eth professorat o er alumnat se mete en contacte damb es Servicis Educatius, telefon (+34) 933 046 645. Orari: es dies en qué i a session plenària, segontes es disponibilitats.
- Descripcion deth projècte.
- Era lei tà hèr eth cors 2005-2006 ei era següenta:
Projècte de lei sus mediacion e acuelhement enes centres educatius en entorn actuau:
- Informacion dera edicion 2004-2005.
- 146 alumnes de segondària hèn de deputats e apròven ua lei entà afavorir ua naua cultura dera aigua e era minimizacion dera produccion de residus (09.05.2005).
- Sollicitud entà participar.
- Demostracion grafica deth foncionament der entorn virtuau deth Projècte "hem ua lei".
Entà poder-la visualizar corrèctament cau auer installat eth Macromedia Flash.
- Talhèr sus er Estatut. Activitat sus er Estatut, damb er estudi des organs, es foncions deth Parlament e es sistèmes electoraus, damb ua entrevista damb un deputat o deputada. Orari: deluns maitin (de seteme a junh). Objectiu educatiu: ampliar eth coneishement der Estatut e dera institucion parlamentària, e aprohondir-i.
- Talhèr de plens. Assisténcia tà sessions plenàries. Activitat sus era foncion e es organs deth Parlament. Includís era assisténcia tà ua session plenària e era entrevista damb deputats e deputades de diuèrsi grops parlamentaris. Reservat ar alumnat de bachelierat e de cicles formatius. Orari: es dies de session plenària, segontes es disponibilitats. Objectius educatius: dar a conéisher es procediments, es foncions e es valors dera institucion parlamentària.
Entà participar-i cau telefonar tath (+34) 933 046 645 o demanà'c per e-mail.
- Exposicion "Parlament de Catalunya (1980-2005). Història i futur".
Exposicion commemorativa deth 25au. aniversari deth sòn restabliment.
- Informacion sus era exposicion.
- Huelheton divulgatiu.
Ensenhador:
Certificat de nivèu orau basic de lengua aranesa (occitan d'Aran) o Nivèu A Exemplar de mòstra Nivèu A.

Certificat de nivèu de coneishements oraus e escrits basics de lengua aranesa (occitan d'Aran) o Nivèu A1 14 Exemplar de mòstra Nivèu A1.

Certificat de nivèu de coneishements oraus e escrits elementaus de lengua aranesa (occitan d'Aran) o Nivèu B Exemplar de mòstra Nivèu B.

Certificat de nivèu de coneishements oraus e escrits mieis de lengua aranesa (occitan d'Aran) o Nivèu C 32 Exemplar de mòstra Nivèu C.

Eth 29 de mai de 2001 eth DOGC publicaue eth Decrèt de 3 de mai de 2001 deth Sindic d'Aran, regulador des certificacions qu'expedís eth Conselh Generau d'Aran sus es coneishements d'aranés. Eth Decrèt auie estat acordat per unanimitat peth Conselh Generau d'Aran en session ordinària de 25 d'abriu de 2001. Era Disposicion addicionau prumèra indique qu' "Era Oficina de Foment e Ensenhament der Aranés deth Conselh Generau d'Aran harà eth seguiment d'aguest Decrèt, convocarà e validarà es pròves entà obtier es certificacions, coordinarà era Comission de certificacions, portarà es registres, gestionarà era expedicion de diplòmes, e assegurarà eth compliment d'aguest Decrèt". Per tot açò, en compliment deth Decrèt, e damb era finalitat de facilitar eth maxim possible d'informacion as professors e as alumnes e public en generau, aguesta Oficina de Foment e Ensenhament der Aranés a determinat que, d'acòrd damb es orientacions imposades peth Decrèt de referéncia as pròves, entà obtier es diuèrsi certificats d'aranés que se i relacionen, auràn de seguir necessàriament es pautes que s'indiquen a continuacion. E damb era finalitat d'èster mès didactics e sonque coma exemple, en aguesta publicacion, se i adjunh tanben un modèl de pròva de cada nivèu.

Jusèp Loís Sans Socasau Coordinador dera Oficina de Foment e Ensenhament der Aranés En Vielha, a 13 d'agost de 2001.

Certificat de nivèu orau basic de lengua aranesa (occitan d'Aran) o Nivèu A.
1 Objectiu generau Era finalitat dera pròva ei avalorar s'er examinand a un mestreg en usatge dera lengua que li permet satisfèr es sòns besonhs de comunicacion mès basics enes situacions dera vida vidanta. 2 Estructura dera pròva Era pròva cònste de quate airaus: Airau de Comprenença orau Airau de Comprenença lectora Airau de vocabulari, gramatica e ortografia basics Airau d'expression orau 3 Descripcion des airaus 3.1 Airau de comprenença orau. Er examinand a d'èster capaç d'enténer eth significat globau e era informacion principau d'un tèxte orau sus un tèma quotidian e mercar despús damb vertadèr o faus (V/F) ues senténcies sus aguest. Es tèxtes pòden èster literaris senzilhs, anoncis, enregistraments radiofonics, dialògs cuerts, notícies... 3.2 Airau de comprenença lectora. Er examinand a d'èster capaç d'enténer eth sentit generau e es idèes principaus d'un tèxte cuert non guaire complèxe e mercar damb vertadèr o faus ues senténcies prepausades sus aguest. Es tèxtes pòden èster de caractèr literari, anoncis, dialògs, notícies... Remèrca: Aguesti dus airaus formaràn era PART 1 dera pròva. 3.3 Airau de vocabulari, gramatica e ortografia basics. (PART 2 dera pròva) Er examinand aurà d'èster capaç de respóner a questions sus eth vocabulari basic que hèn referéncia ara vida vidanta: dies dera setmana, mesi, sasons der an, era ora, numeròs, aliments, vestit, membres dera familha, parts deth còs... e tanben demostrar que mestrege es estructures gramaticaus basiques dera lengua: articles definits, indefinits e contractes, singular/plurau, masculin/femenin, present d'indicatiu des vèrbs, possessius, demostratius. 6 Percentatge per airau Temps 30% 1ora e 15 min. 25% 15% 30% 15 min.
Er airau cònste de dètz exercicis: 5 sus eth vocabulari e 5 sus aspèctes dera gramatica. S'avalorarà er aprentissatge dera ortografia ara ora d'escríuer eth lexic. 3.4 Airau d'expression orau. (PART 3) Er examen orau ei individuau. Cònste de tres parts. Ena prumèra, er examinand a de demostrar eth mestreg dera lectura der aranés en tot liéger un tèxt brèu. Ena dusau part, a de participar en ua convèrsa damb er examinador e respóner a desparières questions sus aspèctes quotidians: vacances, aficions... E ena tresau, aurà de hèr ua brèu intervencion despús de plantejà-li o descríuer ua situacion. 4 Resultat Er examinand ei declarat apte o non apte. Era qualificacion d'apte s'obteng se s'a artenhut coma minim un 60% dera puntuacion en airau d'expression orau e un 60% ena rèsta dera pròva.

CERTIFICAT NIVÈU A.

EXEMPLAR DE MÒSTRA.
PART 1 COMPRENENÇA LECTORA ISTÒRIES ATH CANT DETH HUEC Tereseta e Antòni se premanissen entà anar tà estudi. Gessen de casa ath còp, mès cada un pren eth camin contrari ar aute. Tereseta va entara escòla des monges, ath cant dera glèisa, e Antòni entàs Nacionaus, en carrèr des Banhs. Quan Tereseta agarre era cantoada dera escòla dejà an escampat es escales. Seguraments aurà estat Jaume dera plaça o Ramonet eth cartèr, que viuen pròp des monges e pensen enes eslingades que pòden hèr enes gradons dera pòrta. Bèra mainada a entrat dejà en pati. Tereseta ac sap pes pilèrs de nhèu que i a dejós des hèrs dera pòrta. Aciu se límpien es esclòps abantes d'entrar totes es mainades; son ues argòlhes lheuades un pam de tèrra e plaçades orisontaument. Ena entrada i a tres parelhs d'esclòps: Maria e Anneta son tostemps es prumères en arribar. Aué tanben ei arribada Joana. Tereseta se trè es esclòps en tot demorar en espartenhes e dèishe laguens dera cistalha de palha eth tronquet que dempús entraràn en classa. Cada dia pòrten un tronquet de lenha que meteràn ena estofa dera classa. Pera tarde, es mainades mès granes portaràn era escauheta plea de brases entà cauhà-se es pès ena ora de costura qu'aprofitaràn tanben entà díder eth rosari. Tot eth maitin le dedicaràn ara lectura d'aqueri libres tan beròis qu'an ena bibliotèca. Es mès granes liegeràn poèmes e escriueràn. Es petites practicaràn era calligrafia e apreneràn a èster límpies en papèr, pr'amor qu'ei important qu'es gojates sàpien es letres e bèth shinhau de numeròs. Ben diferent ère er estudi d'Antòni. Es mainatges anauen tàs Escòles Nacionaus, damb eth mèstre "Don Jesús", que venguie de Múrcia e non parlaue bric d'aranés e non deishaue as mainatges que parlèssen "aqueri mots qu'eth non comprenie". Don Jesús seguie eth metòde d' "era letra damb sang entre" e soent toti auien es caps des dits vermelhi per non sabé-se es taules de compdar. Se Tereseta auie cada maitin de repassar eth sòn vestit (enagües, miches de lan, pelhòts o vestit, demantau, blosa e tricòt) e pientà-se es trenes abantes de gésser de casa, es mainatges non auien de besonh tot aquerò e n'auràn pro damb qu'es pantalons e eth tricòt non siguen guaire esparrecats. Quan gessen d'estudi jòguen amassa, mainades e mainatges, ena plaça. Es gojats tostemp ne pensen quauqu'ua entà hèr enrabiar as mainades, les chinen eth peu o les hèn a córrer quan canten cançonetes as sues pipes ("Istòries ath cant deth huec" de Montse Moran. Fragment extrèt deth libre: "Istòries, condes e poèmes" dera Colleccion Garona). 

COMPRENENÇA ORAU Enguan, era practica des espòrts d'aventura ena Val d'Aran s'a incrementat en comparacion damb ans entà darrèr, maugrat qu'er inici d'aguesta temporada non siguec pas guaire bona. Aguesta ei era avaloracion que se despren des chifres comptabilizades pera empresa Deportur, qu'ei era que desvolope aguest tipe d'activitats esportives en parçan. Segontes aguestes chifres, era temporada passada, ues dètz mil persones practiquèren quauqu'ua des activitats vinculades damb es espòrts d'aventura en tot qu'enguan eth nombre s'a incrementat d'entre dus mil a dus mil cinc centes. Ne era Exposicion Universau de Lisbòa ne eth Mondiau de Fótbol de França an perjudicat especiaument ara ora qu'es toristes triguèssen era comarca coma punt de destinacion entàs sues vacances e mès en concrèt entara practica de quauqu'un d'aguesti espòrts. Totun, encara qu'es donades an aumentat respècte d'est'an passat, es grops d'escolars, un des principaus consomidors d'aguest producte-, enguan s'an redusit enquia un 30% respècte d'ans anteriors pr'amor qu'eth sòn punt de destinacion siguec majoritàriament era Expo de Lisbòa. Era màger part de gent arribada tara practica d'aguesti espòrts ei enviada tot soent pes agéncies majoristes. Se comencen a veir toristes de païsi coma Belgica, Alemanha, Olanda e tanben Anglatèrra que practiquen aguesti espòrts. Enguan, per exemple, aguest mercat a arribat a arténher ath torn de tres centes persones. A nivèu nacionau era gent que mès s'a desplaçat entath parçan a vengut des comunautats de Canàries, Andalusia e sustot s'a incrementat eth nombre de visitaires d'origen basc (Aué, suplement deth diari Avui , 17 d'octobre de 1998).

COMPRENENÇA LECTORA Mercatz damb "V" de vertadèr o "F" de faus aguestes senténcies despús d'auer hèt ua bona lectura deth tèxte. 
- Tereseta va tàs Nacionaus e Antòni tara escòla deth carrèr des Banhs. 
- Jaume dera plaça e Ramonet son mainatges que viuen pròp des monges. 
- Tereseta sap se quauquarrés a entrat en pati pes montanhes de nhèu que i a dejós des hèrs dera pòrta. 
- Tereseta se trè es esclòps e les dèishe laguens dera cistalha de palha d'a on pren es espartenhes. 
- Don Jesús seguie eth metòde de compdar damb es dits dera man pintadi de vermelh. 
- Tereseta auie de cuedar fòrça era sua imatge entà anar tà estudi.

COMPRENEÇA ORAU Mercatz damb "V" o "F" aguestes senténcies despús d'escotar damb atencion era lectura deth tèxte. 
-Enguan er inici dera temporada dera practica des espòrts d'aventura a estat fòrça positiu. 
-Era temporada passada practiquèren es espòrts d'aventura ues dètz mil persones, dues mil cinc centes mens qu'enguan. 
-Era Exposicion Universau de Lisbòa e eth Mondiau de Fótbol an hèt qu'es escolars s'estimèssen mès practicar es espòrts d'aventura. -Eth 30% dera gent qu'arribe en parçan tà practicar espòrts d'aventures ei enviada per agéncies. 
-Enguan an arribat ues 300 persones procedentes deth País Basc tà practicar es espòrts d'aventura. 
-Belgica, Alemanha, Olanda e Anglatèrra son païsi de procedéncia de toristes aimants des espòrts d'aventura. 

PART 2 VOCABULARI, GRAMATICA E ORTOGRAFIA 1- Responetz as següentes questions en tot bastir com cau es frases o responses (subjècte, vèrb e complement).
- A guaire èm aué? 
- Guairi ans as? 
- Quin temps hè aué? 
- Tà quina ora te lhèues ath maitin? 
- Quines son es sasons der an? 
- A on demores? 

2- Complèta:
- Er òme dera mia fraia ei eth mèn: 
- Era hemna deth mèn oncle ei era mia: 
- Eth frair deth mèn pair ei eth mèn: 
- Es pairs dera mia mair son es mèns: 
- Es hilhs deth mèn oncle son es mèns: 

3- Complèta:
-Tà esdejuar mingi: e tà dinar mingi:
-Es organs intèrns deth nòste còs son: 
-Laguens d'ua casa trobam eth minjador damb: e era codina damb:

4- Escriuetz damb letres es següentes chifres:

5- Quina ora ei? 

6- Escriuetz en femenin es següenti mots. beròi, can, bèth, mòg, vesin, blanc, joen, polit, gròs.

7- Escriuetz eth vèrb que cau en present d'indicatiu. 
- Vau entath mètge perqué ...... malaut. 
- Vosati.......... ua polida casa. 
- Maria e Anna..........un libre ena bibliotèca. 
- Tà on ........ vosati aué ath ser? 
- Qué......... tu, eth dimenge pera tarde? 
- Se te platz,............. es libres ena estatgèra. 

8- Escriuetz es articles que convengue. 
- Pòrtes .........pendengles d'argent que m'agraden fòrça. 
-.............escòla deth mèn pòble ei plan polida. 
- Cada maitin enteni a cantar .........audèth ena mia hièstra. 
- Vau...........espitau pr'amor qu'è ora entath mètge. 
- Açò forme part ...... mèn trabalh. 
- Li cromparè ua pipa ............mainada. 
- Aguest vestit ei..........mia fraia. 
- Non arribèren ............ sies dera tarde com les demoràuem. 
- Es vaques encara son ............ prats. 

9- Metetz aguestes frases en plurau. 
Era glèisa d'aguest pòble m'agrade. 
Eth gojat e era gojata se passegen. 
Eth mèstre mos explique ua istòria. 
Aguest òme pòrte lunetes. 
Jo auia ua pelha vermelha. 

10- Escriuetz es possessius que manquen en aguestes proposicions: 
È perdut es.................claus. 
A on as deishat eth .................coche. 
Les è demanat era .................opinion. 
Parli des...................aficions. 
Tostemp viatgen en ....................coche. 
T'agraden es......................sabates? 

PART 3 EXPRESSION ORAU:
Lectura. 

ERA TARDOR Quan arribe era tardor, es huelhes des arbes se tinten de mil colors; se hèn auriòles (jaunes), ròies, vermelhes, e dempús quèn. Es audèths hugen deth heired. Cuelhem truhes, escares, aurassi, castanhes, milhòc, pomes, peres, bèth arradim, coges. Vam tath bòsc tà anar a cercar rovelhons e ceps. En iuèrn, semble que tot dormís, es arbes son despolhats, es bèsties son amagades e non gessen perqué an heired. Ena primauera es audèths hèn es nins, coen es ueus e canten contents pr'amor qu' arribe eth bon temps. En arribar er ostiu, lutz eth solei e hè calor. 
Questions tà respóner oraument: 
- Hèr ua identificacion personau. 
- Qué ei çò que mès t'agrade deth tòn pòble o ciutat e per qué? 
- Quina sason der an t'estimes mès e per qué? 
- Quines son es tues aficions? 
-Situacion: Ei dimenge, t'engüeges en casa e t'agradarie gésser. 

Truca a ua amiga tà suggerí-li de passar eth dia amassa e propòsa-li quauques activitats tà hèr.

apostrofacion, junhent...), vocabulari basic e coneishement des barbarismes mès emplegats. 3.4 Airau d'expression escrita. (PART 3) Er examinand a d'èster capaç d'escríuer cartes personaus entà demanar e dar informacion, explicar hèts, expressar desirs, plans e prepauses... Er examinand a d'escríuer ua carta personau, d'ua estienuda de 150 paraules. Ena instruccion s'especifique eth propòsit, eth destinatari dera carta e es punts que li proporcionen era basa deth contengut dera carta. 3.5 Airau d'expression orau. (PART 4) Er examinand a de poder participar en convèrses sus tèmes dera vida vidanta, en tot hèr explics, descripcions etc., e a d'èster capaç de respóner a desparières situacions com demanar informacion, desencusà-se e balhar explics, hèr ua prepausa...) Er examinand ei avalorat individuaument. Ena prumèra part a de hèr ua lectura corrècta d'un tèxte. Ena dusau part, er examinand a de mantier ua convèrsa damb er examinador, o explicar quauque ahèr o descríuer hèts o expressar opinions sus tèmes d'interès generau. Ena tresau part, a de poder reaccionar de manèra apropriada e pro corrècta a tres situacions pròpries dera vida vidanta. 4 Resultat Er examinand ei declarat apte o non apte. Era qualificacion d'apte s'obteng se s'arribe coma minim a un 60% dera puntuacion en airau d'expression orau e un 60% ena rèsta dera pròva.

CERTIFICAT NIVÈU A1.

EXEMPLAR DE MÒSTRA.
PART 1 COMPRENENÇA LECTORA .
Era crida dera Union de Consumidors d'espanha (UCE) as conductors entà non repostar gasolina eth darrèr dimenge de cada mes auec ager un mendre seguiment enes estacions de servici catalanes, que mantenguien ua activitat normau. Era UCE preten damb aguesta convocatòria mostrar eth sòn refús pes constantes pujades deth prètz des carburants e reclamar ath govèrn centrau era adopcion de mesures urgentes entà arturar aguesta escalada. Era màger part des conductors assegurauen ager que non coneishien era propòsta des consumidors e, tot e està-ne d'acòrd, reclamauen ua difusion mès grana d'aguestes iniciatives. Un client afirmèc ager que "coma idèa està fòrça ben, mès non servirà pr'amor que contunhen en tot auer era padena peth mange es de tostemp". Era UCE se quèishe qu'entre gèr deth 1999 e mai deth 2000, eth prètz dera gasolina s'a encarit entre un 20'8 e un 29'4 per cent, segontes eth sòn octanatge. Ath delà, d'ençà que se liberalizèc eth sector des carburants en octobre de 1998 eth còst s'a disparat d'ua manèra qu'aué aumplir eth depòsit còste un 30 per cent mès qu'en aquera data, que represente ues 1500 pessetes mès cada viatge que s'aumplís eth depòsit. Era situacion ei especiaument grèu des de gèr d'enguan, periòde en qué es conductors an suportat 15 pujades de prètzi. Eth president dera Associacion Generau de Consumidors, tanben aplaudic era mesura d'un dia sense repostar. Didec qu'açò non ei era solucion, mès òc ua prenuda de consciéncia per part des ciutadans e ua manèra de lançar messatges d'avertiment ath govèrn, qu'ei qui a d'arbitrar solucions. Eth debat sus er encariment des carburants s'estien tanben a d'auti Estats europèus. En Alemanha, diuèrsi mejans an denonciat era existéncia d'un pacte entre petrolières, çò qu'a provocat era alarma entre era opinion publica (Extrèt e revirat ar aranés deth Diari Avui, 29 de mai de 2000).

COMPRENENÇA ORAU Se'n brembe Josèp qu'encara estudiaue enes frares de Les quan venguec Alfonso XIII: "Siguec en 1924; jo auia ueit ans e le vedí ada eth e a tota era comitiva. Eth chofèr que le portaue ère un gojat de Vielha. E dromic ací, en ua casa que i a ena entrada deth pòble". 

Era visita deth monarca deuec d'èster un gran eveniment, donc ère ua causa que non passaue cada dia pr'amor qu'abantes era Val -coma toti es parçans de montanha ère un cornèr de mon e era monarquia non pujaue a esquiar com ara. Dus ans dempús, tamb sonque dètz ans, a Josèp l'envièren tà estudi en Tolosa. Non ère qu'un mainatge e ja viatjaue solet peth mon. Sa pare l'acompanhaue en shivau enquia Marinhac e aquiu li calie cuélher eth trèn entara gran ciutat. Dempús de tota ua vida, a coneishut fòrça mieis de transpòrt e a portat eth madeish un pialèr de coches. Un des transpòrts des quaus se'n brembe ei deth tramvai que gessie dera gara de Marinhac e venguie enquia Pònt de Rei. Me ditz que i auie eth projècte d'anar enquia Salardú, mès qu'açò non se realizèc. Aqueth tramvai l'utilizauen- entre d'autes causes- tà transportar husta ressegada o non, tà Barcelona o Sant Sebastian Tanben me conde Josèp qu'un viatge veiguec per prumèr còp as soldats alemands -eth temut exèrcit de Hitler- e remèrque: "Jo, pera ràdio -aciu non i auie television- auia entenut qu'es alemands auien aucupat eth parçan francés enquia Pònt de Rei. Per açò i anèrem a anar a campar tamb un companh: "Tà quan lo vedí jo, er alemand ja hège estona que mos guardaue damb es prismatics". Aguesti soldats controtlauen tot çò que se botjaue ar entorn dera frontèra. Temps dempús, damb era pèrta dera guèrra, quauqu'uns hugeren e anèren a parar en Les. Totes es bombes que portauen les heren a petar en ua finca de Josèp e arrasèren tot eth milhòc. Josèp tanben trabalhèc ena vielha centrau idroelectrica de Cledes: "Aguesta se metec en foncionament er an vint-e-nau e jo ingressè en Productora (filiau de FECSA en Aran) eth prumèr de hereuèr der an quaranta tres". E tamb ua grana simplesa m'explique: "Era centrau ei aquerò: ua causa ei era turbina e ua auta ei er alternador; alavetz cau acoplar aguest damb aquera. Aquiu en Cledes i auie quate maquines; per cada maquina es sòns aparelhs: quate turbines e quate alternadors; tamb aguestes hègem un maxim de dotze mil quilovats... En Pònt de Rei, ena centrau, damb dues maquines mès modèrnes ne hègem quaranta mil; e dempús que siguec automatic; ac hègen a marchar tot des de Barcelona. Es tempsi que càmbien! (Extrèt dera seccion "Miralhem-mos" deth diari Aué de 17 d'octobre de 1998). 

COMPRENENÇA LECTORA Mercatz tanben damb "V" o "F" segontes es senténcies siguen corrèctes o incorrèctes despús de liéger atentament eth tèxte. 
-Era UCE a hèt ua crida as estacions de servici catalanes tà que mantenguen ua activitat normau. 
-Es conductors, qu'èren plan ben informadi, non èren d'acòrd damb era propòsta de non repostar eth darrèr dimenge.
-Er eslogan dera crida dera UCE ei: "Contunhen en tot auer era padena peth mange es de tostemp". 
-Cada viatge qu'aumplim eth depòsit mos còste aué 1500 pessetes mès que hè dus ans. 
-Eth president dera Associacion Generau de Consumidors pense qu'ei eth Govèrn eth qu'a d'arbitrar solucions ath problèma. 
-En Alemanha, un possible pacte entre petrolières a provocat era alarma sociau. 

COMPRENENÇA ORAU Mercatz damb "V" de vertadèr o "F" de faus aguestes senténcies dempús d'escotar eth tèxte. 
-Alfonso XIII dromic en Vielha , en ua casa que i a ena entrada deth pòble qu'ère deth chofèr. 
-En 1926 Josèp anèc a estudiar en Tolosa. 
-De Marinhac a Salardú i auie un tramvai que s'emplegaue tà transportar husta. 
-Josèp e eth companh sigueren observadi fòrça estona per un alemand damb prismatics. 
-Era centrau idroelectrica de Cledes se dauric en hereuèr der an quaranta tres. 
-En Cledes, coma es maquines èren mès modèrnes, se hègen mès de dotze mil quilovats

PART 2 VOCABULARI, GRAMATICA E ORTOGRAFIA.
1-Remplaçatz es complements peth pronòm feble corresponent. 
- Era senhora anèc tara perruqueria. 
- Condauen istòries deth temps vielh. 
- Minja-te era sopa. 
- Minge hormatge. 
- Conda-me tot çò que t'a dit. 
- Didec que jo non èra era sua fraia.

PART 4 EXPRESSION ORAU Lectura: Per qué es bohères non se i ven e es grapauds son escoats? Quan eth bon Diu hec es bèsties ath començament deth mon, que dèc ara bohèra dus uelhòts beròis, ludents com un carbon dejós eth cendre. Mès, entà qué pòden servir dus uelhs se se passege tostemp ena escuredat deth dejós de tèrra? Eth grapaud non n'auec cap de uelh ena distribucion, mès que li estèc dada ua coa, non cap guaire grana, mès que l'afistonaue plan. Ua coa ei entàs bèsties un ornament, ua mèrca d'aunor. Mès eth praube grapaud que non ei cap precisament guaire polit tamb eth sòn morro estronhat e eth sòn anin-anan tot pesant non auec grana causa a hèr der ornament dera sua coa. Un dia en passejà-se en tot planhé-se peth cant d'ua sèga, que trapèc era bohèra e, dit e hèt, que heren lèu mercat o, se voletz mès lèu, un cambi: eth grapaud que dèc era coa ara bohèra e era bohèra li dèc es uelhs. E d'alavetz ençà eth grapaud qu'ei escoat e era bohèra non se i ve. J.B. Laborde. 
-Explica aguesta istòria ara tua faiçon, en tot recreà-te mès enes detalhs e inclús simulant bèth dialòg entre es personatges.
-Situacion 1: Arribes en un otèl a on auies hèt ua resèrva tà passar ues petites vacances e resulte que non cònstes en lòc. Qué li dideries ara recepcionista? 
-Situacion 2: Acabes de gésser deth cine e te tròbes damb un amic que te demane d'explicà-li era pellicula qu'as vist. (Explica era darrèra pellicula qu'ages vist). 
-Situacion 3: Cuelh eth telefon e demana ora tà anar tath mètge en tot assenhalar qué ei çò que te passe e expressar es tues preferéncies en çò que hè ath dia e ar orari.

Certificat de nivèu de coneishements oraus e escrits elementaus de lengua aranesa (occitan d'Aran) o Nivèu B.
1 Objectiu generau Era finalitat dera pròva ei avalorar era capacitat der examinand entà afrontar un ampli ventalh de situacions de comunicacion damb un certan grad d'independéncia lingüistica. A de demostrar un grad sufisent de recorsi lingüistics que li permeten expressà-se de manèra pro precisa, fluïda e corrècta. 
2 Estructura dera pròva Era pròva cònste de sies airaus: Percentatge per airau.
-Airau de Comprenença lectora.
-Airau de Comprenença orau.
-Expression escrita.
-Ortografia, gramatica e vocabulari.
-Marc sociau, culturau e istoric.
-Expression orau. 
3 Descripcion des airaus.
3.1 Airau de comprenença lectora. Er examinand a d'èster capaç d'enténer un tèxte de caractèr non especializat. A de poder hèr ua comprenença generau e detalhada. Er airau cònste de dus exercicis consistents en mercar V/F segontes es senténcies prepausades sus eth tèxte siguen vertadères o fausses. 
3.2 Airau de comprenença orau. Er examinand a d'èster capaç de hèr ua comprenença generau e detalhada d'un tèxte orau en registre colloquiau o de formalitat mieja, d'extension diuèrsa com dialògs, notícies comentades, convèrses sus un tèma polemic, conferéncies. N'a de poder enténer eth sentit generau, era informacion principau e es detalhs concrèts atau coma dedusir significats non explicits (intencions, actituds, sentiments...) (Remèrca: Aguesti dus airaus formen era PART 1). 
3.3 Airau d'expression escrita. (PART 2) Er examinand a d'èster capaç d'escríuer tèxtes descriptius, narratius o discursius de caractèr non especializat relacionats damb er encastre privat, laborau o academic. Es tèxtes an de presentar ua estructura coerenta, es idèes an d'èster clarament coesionades e era expression s'a d'adequar ara situacion. Er examinand a d'auer un ventalh sufisent d'estructures lingüistiques e de lexic que li permeten expressàse de manèra fluïda e a de redactar damb ua correccion ortografica acceptabla. Er airau cònste de dus exercicis de redaccion que pòden èster plan variats en foncion des objectius remercats entad aguest airau. 3.4 Airau d'ortografia, gramatica e lexic. (PART 3) Er examinand a de demostrar qu'a un mestreg sufisent deth sistèma lingüistic a trauèrs dera realizacion de diuèrsi exercicis. Er airau cònste de 8 exercicis e un dictat d'ues 150 paraules e er examinand a de demostrar qu'a uns coneishements que li permeten amiar a tèrme era aplicacion des convencions ortografiques e gramaticaus generaus; 3.4 Marc sociau, culturau e istoric (PART 4).

Er examinand aurà d'auer uns coneishements basics sus aspèctes dera cultura, lengua e istòria dera Val d'Aran e mercar era responsa o responses corrèctes des opcions que se li presentaràn. 3.7 Airau d'expression orau. (PART 5) Er examinad a de hèr ua lectura corrècta e dempús mantier ua convèrsa damb er examinador en tot escuélher un tèma de diuèrses opcions prepausades. 4 Resultat Er examinand ei considerat apte s'obteng coma minim 60% dera puntuacion en airau d'expression orau e un 70% ena rèsta dera pròva.

CERTIFICAT NIVÈU B.

EXEMPLAR DE MÒSTRA.
PART 1, COMPRENENÇA LECTORA: ERA CASA COMA GROP DE PERSONES. En tot eth Pirenèu, autant en aiguapenent nòrd coma en sud, es investigadors an remercat era persisténcia a trauèrs des sègles dera familha troncau, qu'amasse membres de diuèrses generacions. En Aran, eth modèl troncau campe coma un element de referéncia incontestabla desempuish d'ua perspectiua ideologica. Ei considerat, en cèrta manèra, coma un des senhaus d'identitat, un element relheuat coma diferenciador deth passat e deth present. D'un punt d'enguarda estricte, eth grop residenciau troncau (era familha soca, en aranés), ei eth tipe de demorança trigeneracionau integrat per: a) Un coble vielh, nomentats en aranés eth pairin e era mairia, o pare (pi) e mare (mia o nòna), o tanben pair-sénher e mair-sénher; b) Un coble joen, er ereu ( o gendre e era ireua), teoricament titulars des bens des pairs, mès ena practica assubjectits ad aqueri; c) Es hilhs deth coble joen; d) Es frairs non pas maridats der ereu o dera ireua. Aguesti, es cabalèrs, poirien està-se en grop a condicion de demorar soltèrs e èren nomentats soent coma oncle e tia. Es autes alternatiues que se les aufrien èren era emigracion, eth matrimòni en d'autes cases o era adopcion d'un mestièr dehòra deth trabalh ena agricultura en cas des cases fòrtes que podien pagar uns estudis (caperans, avocats, mètges). Ua menimosa quantificacion des recensaments de populacion permet descurbir nombroses variantes deth modèl generic. Es donades suggerissen per tot ua predominança des grops residenciaus formats sonque per un nuclèu conjugau. Enquia en cas der aranés, a on era familha troncau campe com fòrça importanta enes recensaments, mos trapam tamb multiples variantes e formes familhares diuèrses, variables segon es periòdes istorics e era estructura sociau. En temps vielh eth nombre de persones que demorauen en ua casa ère gran, mès non pas tant, coma plan soent credem. Sonque es cases tamb lotjament plan gran e tamb uns recorsi sufisents, se podien perméter d'auer un nombre anautit de persones, per açò soent se vedien forçades a sajar un equilibri demografic, sustot mejançant era emigracion des membres sobrèrs. Maugrat açò, es chifres non dèishen pas d'èster significatiues: es prumères donades fidables sus era aucupacion des cases araneses assenhalen qu'en sègle XIX viuie ua mieja de 5'5 persones per casa (cossent damb es recensaments de 1860 e 1877). Totun açò, era aucupacion des cases d'Aran en aqueth sègle semble auer estat un shinhau mès anautida qu'en d'autes vals pirenenques, que se plaçarien enter 4 e 5 persones (Soulet, 1987: 303). Ath long deth sègle XX era aucupacion des cases s'a anat redusint a plaser: 4'5 en 1920, 3'9 en 1960 e 3'3 en 1986. Tèxte extrèt deth libre "ERA CASA ARANESA" de X. Roigé, F. Estrada e Oriol Beltran. Garsineu Edicions. Tremp, 1997 .

COMPRENENÇA ORAU: ETH FÒRUM MONDIAU DE DAVOS. Eth 29au Fòrum Economic Mondiau acabe es sues sessions en Davos (Soïssa) dempús d'auer analisat es pròs e es contres dera globalizacion, un debat deth quau non se n'a esclarit cap de mecanisme entà esvitar naui tempèris e que, de hèt, se vedec entristit pera crisi de Brasil. Es organizadors arribèren enquiath punt d'endonviar ua naua expression entà definir eth fenomen qu'afècte era economia dera fin de millènni, "responsabilitat globau", nòm damb eth quau eth Fòrum demoraue influïr enes participaires. Dempús de sies dies de baishes temperatures e nheuades, es 1000 empresaris, 300 expèrts e 300 lidèrs politics -includidi 40 caps d'estat- amassats ena estacion d'esquí acabèren en coïncidir qu'era economia mondiau non patirà ua recession enguan maugrat es crisis d'Àsia, Rússia e Brasil. Era opinion de consens siguec qu'era economia dubèrta ei era unica solucion entara prosperitat en futur mès, ara ora de definir es mecanismes entà esvitar tempèris monetaris com es registradi en ostiu, es participants non sigueren tant d'acòrd. En efècte, en tot qu'es ministres d'economia dera Union Europèa demanauen era fixacion clara de naues règles financères internacionaus, eth secretari deth Tresòr des Estats Units, Robert Rubin, sonque senhalaue qu'encara seràn de besonh fòrça ans abantes de reorganizar era arquitectura monetària mondiau. Ua auta des fòrces en conflicte, es païsi en desvolopament, demanèc d'èster includida ena economia mondiau. En paraules deth president egipci, Hosni Mubarak, aguesta part deth mon "a ua sensacion amarganta d'injustícia, que quauquarren non foncione en un sistèma qu'esface d'un còp, ans de dur trabalh de desvolopament pr'amor des cambis d'umor des mercats". Ath delà des exigéncies des païsi mès praubi, Davos siguec tanben er escenari des protèstes des sindicats, qu'avertiren des perilhs qu'era globalizacion supause entàs trabalhadors de tot eth mon. Es representants des sindicats reclamèren un mès gran contròtle des empreses tamb era fin d'esvitar era explotacion deth trabalhador en païsi de man d'òbra barata, e en especiau era explotacion mainadenca (Extrèt d'eTH DIARI, num. 24 de 4 de hereuèr de 1999).

COMPRENENÇA LECTORA 1. Mercatz damb "V" de vertadèr o "F" de faus aguestes senténcies despús d'auer hèt ua bona lectura deth tèxte.
a-Era familha soca a existit en Pirenèu des de hè tres generacions. 
b-Eth grop residenciau troncau ei trigeneracionau e ei integrat per pi e mia, eth gendre e era ireua e es cabalèrs. 
c-Es cabalèrs des cases fòrtes non se podien maridar pr'amor qu'èren capelhans. 
d-Eth modèl familiar depen deth periòde istoric e dera estructura sociau. 
e-Es familhes d'abantes non podien assegurar es recorsi sufisents tà toti es membres e tot soent calie que quauqu'uns des sòns membres emigrèssen. 
f-En sègle XIX i auie mens aucupacion enes cases araneses qu'enes de d'autes vals pirenenques. 

COMPRENENÇA ORAU Mercatz damb "V" o "F" aguestes senténcies despús d'escotar atentament era lectura deth tèxte:
a-Era crisi de Brasil ei un mecanisme entà esvitar mès tempèris economics. 
b-Eth fenomen qu'afècte era economia dera fin de millènni se definís damb era expression "responsabilitat globau", segontes eth Fòrum de Davos. 
c-Es participants en Davos non se meteren d'acòrd en qu'era economia dubèrta ei era solucion entara prosperitat deth futur.
d-Es crisis d'Àsia, Rússia e Brasil provocaràn era recession dera economia a nivèu mondiau.
e-Robert Rubin ei eth secretari d'un ministre europèu.
f-Hosni Mubarak e es sindicats parlèren sus era injustícia dera economia de mercat damb es païsi mès praubi.

PART 2 EXPRESSION ESCRITA:
2.1 Confeccionatz ua istòria pròpria en tot repréner era que vos dam començada (Entre 75-100 paraules).
Maria e Joan viuien des de hè quauque temps en un pòble dera montanha. Hège mès de dètz ans qu'èren amassa e non auien hilhs. Maria ère mèstra e Joan hège de hustèr, maugrat qu'auie hèt estudis superiors.

2.2 Eth vòste hilh non poirà anar tara escòla. Hètz ua nòta ara sua mèstra en tot explicà-li es motius dera abséncia (minim 30 paraules).

3.4 Escriuetz dejós cadua des frases en tot emplegar eth temps verbau que correspon deth vèrb en infinitiu qu'ei entre parentèsi. 
-Ja s'a (RESÒLVER) eth problèma que mos (HÈR) a barar eth cap. 
-Delànet nosati (LHEUÀ-SE) a punta de dia. 
-Tu (ENCUEDÀ-SE) des tòns ahèrs que jo m' (AUCUPAR) des mèns. 
-Ad aquera gojata la sò (VEIR) en carrèr. 
-Quan (AUER) dètz ans (ÈSTER) fòrça tracassièr. 
-Tath sòn sant era (HÈR) crespèths farcits des chicolate. 

3.5 Aumplitz tamb eth vèrbe èster o estar: Aué.................a trenta de març. Eth cèu...............embromat. Tornarà lèu, non i ..............guaire estona ena amassada. Pèir...................dret ath pè dera pòrta. I...............Jaime? Non, non i ....................pas aué? Ara..................en Bordèus, deman maitin.................en Salardú. Aguesta pelha non t' ..................guaire ben. Era lèit non...................pas cueta. 

3.6 Des tres opcions balhades, mercatz tamb ua crotz era letra corresponenta ara corrècta:
Datz eth biberon ara mainada. a) b) c) Datz-l'ac Datz-la'c Datz-se-lo

Tostemp parle des sòns hilhs. a) b) c) Tostemp i parle Tostemp les en parle Tostemp ne parle

Mos daurirà era pòrta. a) b) c) 28 Mo'la daurirà. Mos la daurirà. Daurís-mo'la.

PART 4 MARC SOCIAU, CULTURAU E ISTORIC Mercatz damb ua crotz plaçada sus era letra que correspongue era responsa o responses que credetz corrècta o corrèctes: 
1. Er aranés ei: a) Un dialècte deth gascon. b) Ua varianta deth gascon. c) Eth nòm que se da ara lengua occitana ena Val d'Aran. 
2. Er occitan o lengua d'òc ei: a) Ua lengua standard. b) Ua lengua mair. d) Un corròp de diuèrsi grops lingüistics o dialèctes que s'escampilhen ath long deth terrador occitan. 
3. Actuaument era Val d'Aran ei dividida en: a) Sies terçons (Pujòlo, Arties e Garòs, Castièro, Marcatosa, Lairissa, Quate Lòcs) b) Tres terçons (Lairissa, Romincosa e Garòs) c) Tres terçons (Pujòlo, Miei Aran e Baish Aran) 
4. Damb era aprobacion de quina lei er aranés siguec reconeishut coma lengua oficiau? a) Lei 16/1990, de 13 de junhsèga, sus eth regim especiau dera Val d'Aran. b) Lei 1/1998, de 7 de gèr, de politica lingüistica. c) Lei 7/1983, de 13 de junhsèga, de normalizacion lingüistica en Catalonha. 
5. Quina d'aguestes senténcies ei era corrècta: a) Mn. Condò Sambeat neishec en Montcorbau e moric en Bossòst. b) Mn. Condò Sambeat neishec en Mont e moric en Bossòst. c) Mn. Condò Sambeat neishec en Montcorbau e moric en Tredòs. 

PART 5 EXPRESSION ORAU:
5.1 Lectura.
Conden per aquiu qu'era dauna deth castèth de Bagà ère era hemna mès leca e goluda que jamès s'a coneishut. Eth sòn codinèr auie de  méter tot eth sòn bon mestièr, era sua sciéncia e predà-se-i talament entà mestrà-li cada dia ua sièta que podesse satisfar era sua gorgeria, e eth trabalh qu'ère plan sòn. Un bèth dia li mestrèc un minjar tan requist qu'era dauna de Bagà se'n lequèc es dits ua bèra estona, e non s'ac acabaue de creir, de tan bon que lo trapaue. Aperèc ath codinèr e li didec que volie saber de qué ère hèt aqueth minjar tant estonant: -Qu'ei un minjar hèt tamb es mothi des uassi des mardans neri. -Alavetz, d'aué enlà, non voi pas sonque minjar que d'açò-didec era dauna deth castèth. E coma que sonque ne profitauen qu'eth moth des uassi, a despiet de qu'er auviatge des de Bagà ère plan important, arribèc eth còp que se n'anèc ena ruïna, pr'amor qu'era dauna non volec pas mancà-se deth sòn plat favorit enquia que non se vedec ena mès blossa praubetat. E alavetz non auec pas mès remèdi qu'anar a pelodir era aumòina pes camins e vilatges, e era, abantes tan leca e lecatruhes, que s'auie de contentar tamb aquerò que bravament li volien balhar (Legenda populara dera Edat Mieja, recuelhuda en libre Aran 3).

5.2 Situacions de dialòg. Er examinador explique ar examinand qu'auràn ua convèrsa d'uns 3 o 4 minutes sus bèra ua des prepauses de dialòg següentes:
TRABALH:
- Quin trabalh hès? 
- Qué t'agrade mès deth tòn trabalh? Per qué? 
- Qué t'agradarie cambiar deth tòn trabalh? Per qué? 
ESPÒRTS:
- Practiques bèth espòrt? 
- Quin espòrt t'agradarie practicar? 
- Te semble que i a sufisentes installacions esportives? 
- Cres qu'era gent en generau practique pro espòrt? 
- Qué ne penses des Jòcs Olimpics? Quines ventatges e quini inconvenients cres que compòrten tàs ciutats olimpiques?

Certificat de nivèu de coneishements oraus e escrits mieis de lengua aranesa (occitan d'Aran) o Nivèu C.
1 Objectiu generau Era finalitat dera pròva ei avalorar s'er examinand a un mestreg der us dera lengua generau entà comunicà-se satisfactòriament enes situacions comunicatives qu'an de besonh d'un usatge deth lenguatge mejanament formau o formau. 
2 Estructura dera pròva Percentatge Airau d'expression escrita Airau de Comprenença lectora Gramatica, ortografia e vocabulari. Marc sociau, culturau e istoric.
Airau d'expression orau. 
3 Descripcion des airaus:
3.1 Airau d'expression escrita: Er examinand a de demostrar qu'ei capaç d'escríuer tèxtes de formalitat mieja, de caractèr non especializat e relatius ar encastre laborau e sociau, damb un grad sufisent de coeréncia, coesion e correccion. Se valoren es capacitats següentes: 
-Adequà-se ara situacion comunicativa plantejada: ath destinatari, ath tèma, ar objectiu comunicatiu, ath canau e as caracteristiques formaus o convencionaus deth tèxte. 
-Seleccionar era informacion necessària, importanta, ordenà-la de manèra logica (jerarquizacion des idèes, organizacion deth contengut cossent damb eth tipe de tèxte, bona utilizacion des paragrafs...).
-Utilizar de manèra pro precisa es elements coesionadors (signes de puntuacion e elements de relacion entre frases: conjoncions, pronòms relatius, pronòms febles, advèrbis, lexic, etc.) e es formes o locucions que remèrquen era relacion e era progression des idèes. 
-Utilizar es recorsi lingüistics (lexic e solucions sintactiques) de manèra variada e precisa.  
-Expressà-se damb un grad acceptable de correccion en çò que tòque ara aplicacion dera normativa gramaticau (dera ortografia, dera morfologia e era sintaxi , e deth lexic). 
Er airau cònste de dus exercicis de redaccion d'ua estienuda cadun d'entre 150 200 paraules: 
1- Ua carta. (Ena instruccion s'especifique eth propòsit, eth destinatari e es punts que proporcionen era basa deth contengut dera carta). 
2- Article d'opinion en ua revista o diari entà expausar e argumentar un punt de vista, convéncer, etc. o un comentari sus aspèctes determinats (personatges, argument, tèma...) d'un libre, d'ua òbra de teatre o d'ua pellicula qu'age liejut/vist er examinand entà ua revista, concors, etc. o ben sus d'auti tèmes que requerisquen descríuer lòcs, persones, etc. e hè-ne ua avaloracion personau. 

3.2. Airau de Comprenença lectora:
Er examinand a de demostrar qu'ei capaç d'enténer tèxtes escrits sus tèmes d'interès generau e especifics de divulgacion, de finalitats e grads de formalitat diuèrsi. Er examinand a de compréner: 
-Eth significat globau. 
-Es idèes principaus e es segondàries o es detalhs. 
-Es idèes non formulades explicitament era intencion comunicativa, eth punt d'enguarda e era actitud der autor, eth ton (ironia, umor, etc.) e es dobles sentits. 
-Era organizacion deth tèxte (orde e connexion des idèes) Er airau cònste de dus exercicis que requerissen era lectura de dus tèxtes (articles, reportatges, notícies...) d'ua longada aproximada de 500 paraules cadun. En prumèr exercici calerà respóner dètz preguntes deth tipe vertat/faus e trigar era responsa corrècta entre diuèrses opcions. En dusau exercici calerà remercar eth resum, entre tres, que recuelh mielhor eth contengut d'un tèxte. 
3.3. Gramatica, ortografia e vocabulari Er examinand a de demostrar qu'a un mestreg sufisent deth sistèma lingüistic que li permet expressà-se damb ua qualitat lingüistica acceptabla. Er examinad a de poder: 
-Aplicar es règles generaus e particulares e tanben es excepcions mès usuaus dera lengua. 
-Seleccionar e utilizar es elements lingüistics en contèxtes oracionaus e textuaus en tot tier en compde era sintaxi e era semantica.
-Generar estructures oracionaus en aranés gramaticaument corrèctes. 
-Formar paraules en tot aplicar es mecanismes mès usuaus de derivacion e composicion. 
-Conéisher eth significat precís de paraules e expressions. Er airau cònste de dètz exercicis de morfosintaxi, lexic e fraseologia.

Marc sociau, istoric e culturau:

Er examinand a de conéisher aspèctes basics dera cultura, istòria e eth marc sociau dera Val d'Aran e tanben d'Occitània (Tres questions).

3.5 Expression orau:

Er examinand a de demostrar qu'ei capaç d'expressà-se damb facilitat e fluïdesa, de manèra apropriada e sufisentament corrècta en situacions de comunicacion des encastres sociau e laborau d'ua formalitat mejana, que requerissen er usatge dera lengua. 
-Er examinand a de demostrar qu'ei capaç de produsir un tèxte monologat, damb coeréncia e adequacion ara situacion comunicativa. 
Se valoren es capacitats següentes: 
-Adequà-se ara situacion (as interlocutors, ath tèma e ar objectiu comunicatiu). 
-Amiar eth tèxte de manèra ordenada e clara: iniciar eth tèma, desvolopà-lo e dàlo per acabat... 
-Er examinand a de demostrar qu'ei capaç de hèr a servir damb flexibilitat es recorsi pròpris dera lengua orau de formalitat mieja. 
Se valoren es capacitats següentes: 
-Combinar damb flexibilitat construccions desparières (declaratives, interrogatives, cambis d'orde...).
-Utilizar elements coesionadors e connectors logics pròpris dera lengua orau. 
-Prononciar damb claretat e damb un grad de correccion acceptabla d'acòrd damb critèris de prononciacion corrèctes. 
-Liéger un tèxte en veu nauta de manèra que sigue comprenible entà qui l'escote (liéger sense vacillacions e segmentant adequadament, damb eth ritme e era velocitat apropriats). 
Er airau cònste de tres exercicis: 
1- Ua exposicion sus un tèma generau d'ues dues minutes de durada. 
2- Resòlver lingüisticament ua situacion concrèta que se plantege. 
3- Liéger en veu nauta un tèxte d'ues 200 paraules. 

4 Resultat: Entà superar era pròva cau obtier ua puntuacion totau minima deth 70% e obtier aumens era meitat des percentatges assignats as airaus d'expressions escrita e d'expression orau que seràn eliminatòris.

CERTIFICAT NIVÈU C.

EXEMPLAR DE MÒSTRA:
PART 1 EXPRESSION ESCRITA.
Exercici 1. Carta:
Imaginatz qu'ètz membre d'ua associacion culturau o esportiua e voletz demanar ua subvencion entà ua activitat determinada ath Conselh Generau d'Aran o ath vòste Ajuntament. Escriuetz ua carta en tot demanar aguesta subvencion e explicatz clarament de quina activitat se tracte e en quines condicions se realizarà tà pr'amor de balhar es maximes dades possibles tà arténher era subvencion que desiratz. (Era carta cau qu'age ues 150 paraules apruprètz). 
Exercici 2. Article d'opinion: Escriuetz un article en ua revista o diari locau en qué expausatz e argumentatz era vòsta opinion sus era polemica suscitada aué per aué entre es partidaris dera introduccion der os en Pirenèu e es contraris ad aguesta introduccion. (Apruprètz, ues 200 paraules). 
PART 2 COMPRENENÇA LECTORA.
1. Liegetz atentament eth tèxte e mercatz Vertadèr o Faus (V/F) enes senténcies prepausades. An estat convèrses maratonianes, mès es Quinze ac an artenhut. Supausen cambis radicaus enes finances entath periòde 2000-2006, mès er acòrd obtengut pes caps d'estat o de govèrn dera UE consistís, fondamentaument, ena introduccion de quauques modificacions en compromís soscrit eth passat 11 de març en Brussèles pes ministres d'Agricultura. Eth capítol agricòla dera Agenda 2000 siguec emparat per toti es estats membres, França includida. Es quinze caps d'estat an barrat atau dus dies de negociacion sus era reforma de finances comunitàries e des politiques agricòla e regionau. Es caps d'estat o govèrn dera UE refusèren, en un acòrd artenhut de maitiada, un retalh progressiu des ajudes tara renda des agricultors comunitaris, encara que decidiren préner d'autes mesures entà congelar era despena en periòde 2000-2006. Era rebaisha des ajudes, idèa prebotjada en un principi per França e Reine Unit, siguec refusada per ua part des estats membres, Espanha entre aguesti. Es governants, qu'artenheren a barrar era Agenda 2000, s'opausèren a diuèrsi modèls d'amendriment des ajudes en coitius erbacis e vacum, damb es quaus s'estauviaue lèu 6000 milions d'èuros. Er acòrd artenhut previé, totun, ua estabilizacion dera despena agricòla en 40.500 milions d'èuros annaus (mès un 2% d'inflacion ar an), encara qu'eth capítol de desvolopament rurau compdarà tamb ua dotacion desseparada de 14.000 milions d'èuros entà tot eth periòde. Entà esvitar que se despasse er objectiu de congelacion dera despena, era Comission Europèa e eth Conselh de Ministres dera UE poderien decidir sus era marcha mesures adicionaus. Era Comission presentarà un informe en 2002 sus era evolucion dera despena agricòla qu'includirà, s'ei de besonh, prepauses sus d'autes iniciatives entà retalhà-la. Era reforma dera lèit, que ja auie estat ajornada pes titulars d'Agricultura enquiath 2003, siguec adiada de nau enquiath 2005. Espanha dèc supòrt deth començament ad aguesta iniciativa perqué non afècte a un acreishement en 550.000 tones dera sua quòta de produccion qu'obtenguec er 11 de març. D'aute biais, eth prètz d'intervencion de ceraus siguec amendrit un 15% en dus ans, en lòc deth 20% previst pes titulars d'Agricultura, un cambi que permeterà amermar es ajudes compensatòries as productors. Era decision prevé, ath delà, era possibilitat de calar en tresau an d'aplicacion dera reforma un nau retalh en prètz d'intervencion des ceraus, mès depenerà dera evolucion deth mercat. (Extrèt d'eth Diari, num. 68 deth 26 de març de 1998) D'acòrd damb eth tèxte anterior, mercatz damb ua V o ua F s'es afirmacions següentes son vertadères o fausses. - Es Quinze s'amassèren eth dia 11 de març en Brussèles. - Es caps de govèrn decidiren congelar era despena en ajudes tara renda des agricultors. - Es ajudes as coitius erbacis e ath vacum pugen a 6000 milions d'èuros. - Eth capitol deth desvolopament rurau ei dotat damb 14.000 milions d'èuros mès qu'eth capítol dera despena agricòla. - Era reforma dera lèit a estat ajornada per dus viatges. - Es ceraus s'an amendrit mès de çò qu'ère previst. 2. Liegetz atentament eth tèxte que i a ara seguida e mercatz damb ua X quini des tres resums dera plana següenta sintetise mielhor eth contengut deth tèxte. Cada dimenjada, es carretères catalanes ­e es autes der Estat espanhòu- son escenari de mortaus accidents, que còsten era vida a conductors generaument joeni. Era màger part d'aguestes mòrts esdevien ena maitiada, o a prumères ores deth maitin, quan es joeni gessen des discotèques e assumissen de nau era responsabilitat d'amiar eth veïcul. Fòrça d'aguesti conductors non van èbris, mès òc qu'an begut quauqua copa de mès. E an minjat pòc pendent es ores prèvies; e an estat en locaus escurs e tapatjosi; e van distrèts. Es conseqüéncies son sobrèrament coneishudes: Era mòrt ena carretèra; ua mòrt estupida, perfèctament esvitabla, mès qu'en aguesti moments constituís era prumèra causa de mortalitat entre era gent joena. Es prumèrs responsables d'aguesta situacion son es madeishi joeni. Eri aurien d'auer tier compde de non conduïr se non se trapen en perfèctes condicions. Mès en tot acceptar aguesta responsabilitat, serie simplista pensar que damb ua politica de mès duresa respècte as joeni, eth problèma demorarie solucionat. Ei vertat qu'era implantacion generalizada des contaròtles d'alcolèmia a resultat estadisticament plan positiua e, per tant, ei convenient e util contunhar damb aguesta experiéncia. Mès, calerie implicar ena solucion deth problèma fòrça d'auti sectors sociaus. Des des fabricants d'automobils ­que programen anoncis, adreçadi ara gent joena, de veïculs de pòc volum e extraordinària poténcia ­enquias proprietaris de bars e establiments de léser, passant pes madeishes administracions que, fòrça viatges, amiades per ues ganes obsessiues d'apropà-se ara gent joena, prebotgen ua certana filosofia deth léser a on er excès semble norma abituau. Es joeni des nòsti dies ­autant es qu'estúdien coma es que trabalhen o cerquen trabalh- son sosmetudi a ua plan nauta pression sociau, dilhèu coma jamès non auien coneishut es generacions anteriores. Enquia un cèrt punt, donc, es sòns desirs hugedissi dera dimenjada son logics. Per un aute canton, era crisi der associacionisme a hèt que, en aguesti darrèri ans, fòrça joeni non sabessen exactament qué hèr damb eth temps liure e que s'apuntèssen, de sòrta gregària, ara prepausa mès accessibla. En tot cas, sense tier en compde aguestes e d'autes causes, serà impossible hèr a desaparéisher totaument un fenomen qu'a passat a èster ua preocupacion angoissanta entà fòrça pares, entà fòrça familhes. A Cada dimenjada es telenotícies mos informen des accidents que i a auut; era màger part son de gent joena que torne tà casa ena maitiada despús d'auer estat en locaus escurs e tapatjosi e d'auer begut alcòl. Es responsables principaus d'aguesti accidents son es madeishi joeni; mès tanben ne son es administracions ­que permeten qu'es establiments de léser siguen dubèrti enquia tard-, es fabricants d'automobils ­que fabriquen veïculs plan petiti e massa rapids-, es proprietaris des establiments, etc. S'es joeni siguessen aucupats en d'autes activitats, eth problèma non serie tan grèu. B Es accidents de circulacion qu'esdevien pendent era dimenjada son era prumèra causa de mortalitat des joeni de Catalonha. Ei ua mòrt evitabla e absurda, mès es sectors implicadi non prenen mesures pro dures entà pr'amor de solucionar aguest problèma. I aurie d'auer mès contròtle, es establiments de léser non aurien de barrar tan tard, es fabricants d'automobils aurien de fabricar veïculs mens potents e, sustot, s'aurien de crear entitats que prebotgèssen er associacionisme dera gent joena. C Era prumèra causa de mortalitat entre era gent joena son es accidents de circulacion, que plan soent an lòc ena maitiada, ara gessuda des discotèques, e son relacionadi damb eth consum excessiu d'alcòl. Era solucion d'aguest problèma depen, en prumèr lòc, des madeishi joeni. Mès, entà solucionà-lo cau que se i impliquen tanben es fabricants d'automobils, es proprietaris d'establiments de léser e es administracions. Ath delà i a ues causes mès generaus que cau tier en compde entà solucionar aguesta question: era grana pression sociau a qué son sometudi es joeni e era crisi der associacionisme, entre d'autes. 

PART 3 GRAMATICA, ORTOGRAFIA E VOCABULARI. 
1- Apostrofatz e metetz eth junhent a on sigue de besonh. 

6- Escriuetz era 1a e 6au. persona deth present d'indicatiu de: denonciar: associar: amiar.
7- Escriuetz era 2au. e 5au. persona deth present de subjontiu de: sonar: portar: plegar: deishar: auer.
8- Escriuetz era 5au. persona (vosati) der Imperatiu en forma afirmativa e negativa. Afirmatiu rebrembar: lheuà-se: córrer: víuer: daurir: vier: trèir.
9- Cambiatz er adjectiu metaforic en nereta pera paraula que vage ben dera listra: educada, brava, indiferenta, brusca, afabla, inflexibla.
-Me copèc d'ua manèra plan seca. 
-Se la ve ua gojata plan fina. 
-Auec ua actitud heireda tamb nosati. 
-A ua faiçon de parlar tota doça. 
-Ei ua persona massa dura tamb nosati. 
-Sa mair a estat tostemp fòrça trenda. 

10- Escriu ath cant dera dusau colona era paraula dera prumèra colona qu'a eth madeish significat: bronidera, balhar, voludar, hóner, blagar, aulhèr, dequé, gormanda, biòca, parva, minjar , botjar, mòir, estornejar , delir , dar, autrejar, concedir , oelhèr , sorroll, tapatge, parlar, batalhar, lenguassejar, charrar, leca, pòts fini, goluda, gorjuda , Negatiu.

PART 4 MARC SOCIAU, ISTORIC E CULTURAU:
1-Ditz quini d'aguesti trèts son pròpris deth provençau, quini deth lengadocian e quini des dus dialèctes: 
1-Abséncia de negacion preverbau (sonque negacion postverbau). 
2-Preséncia de "de" partitiu. 
3-Formes lo, la, los, las des articles determinats. 
4-Formes lo, la, lei(s) des articles determinats. 
5-Vocalizacion en -u de -l. 
6-Marca -e dera prumèra persona deth vèrb. 
7-Resultat africat, grafiat "ch", de -ct- latin. 
8-Emmudiment des consonantes finaus. 

2- Era Querimònia reconeish eth retracte gentilici segontes eth quau, quan ua persona volie véner un ben immòble, auie d'aufrí-lo en prumèr lòc as sòns frairs e parents e s'aguesti non desirauen aquerí-lo podie vené-l'ac a quinsevolha auta persona. Aguest retracte gentilici se coneish damb eth nòm de: (Mercatz damb ua crotz era responsa corrècta) a. b. c. d. Mieja, Guadanheria, Fogatge, Calenda, Torneria.

3- Escriuetz eth nòm de tres autors gascons deth sègle XIX e eth títol d'ua des sues òbres.

PART 5 EXPRESSION ORAU: 
1. Exposicion: Parlatz pendent dues minutes des auantatges e inconvenients qu'a tà vosati crompar en ua grana superfícia comerciau e en un petit comèrç. Auetz un temps tà hè-vos un esquèma dera vòsta intervencion. 
2. Situacion tà resòlver: Eth tòn cap de departament t'aufrís un cambi de trabalh que compòrte auantatges, mès tanben mès responsabilitat e mès ores de dedicacion. Credetz que s'acceptatz, era vòsta vida personau se veirie afectada. Arregraïtz donc era aufèrta e rasonatz era vòsta responsa negativa. (Auetz ua minuta e un temps tà hè-vos un esquèma dera vòsta intervencion). 

4- Lectura Pichona istòria der atòme: Eth mot "atòme" proveng deth grèc "atomos": que non pòt pas èster devedit; era part mès ponina d'un còs pur o element. Era nocion de "particula de matèria" existís donc en Occident de desempuish eth temps dera Grècia antica, mès cap des seus proprietats ère coneishuda. Es filosòfs grècs Leucip e Democrit, mès que mès, heren, de cap entar an 500 devant Nòste Sénher, ua descripcion dera matèria que retire plan ara concepcion modèrna des atòmes e des molecules. Totun, es atòmes imaginats pes grècs èren particules insecables, e aué per aué era insecabilitat s'aplique tamb grana prudéncia sonque as particules que formen es atòmes e qu'an estat descurbides durant aguest sègle. Era existéncia des atòmes a estat provada essenciaument pera quimica deth sègle XIX en tot èster eth punt de partença era celèbra lei de Lavoisier. Es cercaires d'aquera epòca remerquèren qu'es còssi purs se combinauen enter eri segon relacions constantes que se podien tradusir per miei de nombres entièrs pas guaire anautits. Aqueth fenomen se podie explicar a condicion de supausar qu'era combinason quimica des elements s'efectuaue a nivèu d'elements microscopics que s'acoblaven enter eri segon proporcions simples. Ei ena madeisha epòca que Van der Waals estudièc eth comportament des gasi e n'establic es prumères leis. Era interpretacion d'aqueres leis per miei dera teoria cinetica des gasi confirmèc aqueres prumères idèes. Eth concèpte de "nombre d'Avogadro" gessec d'aqueri estudis. Se podec tanben determinar er orde de granor des molecules.

Biografia:
Joan Coromines, ua vida ath servici dera lengua catalana.

Joan Pujadas i Marquès.

Joan Coromines neishec eth 21 de març de 1905 en Barcelona, laguens d'ua família formada per advocat, politic e escrivan Pere Coromines i Montanya e pera pedagòga Celestina Vigneaux i Cibils.

Era sua joenessa coïncidic damb era dictadura de Primo de Rivera (1923-1930), qu'ahisquèc er esperit catalanista de Coromines. Prenec part enes activitats dera Societat d'estudis Militars, dera quau quauqui membres organizèren accions clandestines, coma eth complòt de Garraf (junh 1925) e es hèts de Prats de Molló (noveme 1926). Entà estauviar-li era repression, eth noveme de 1925 Pere Coromines envièc ath sòn hilh a hèr ua estada d'un an ena Universitat de Montpelhèr. Aguest hèt siguec providenciau entara sua formacion, sustot en çò que tòque a matèrias de Lengua e Literaturas Romanicas e de Lingüistica, qu'impartian Georges Millardet e Maurice Grammont.

Eth començament deth filològ.

Er an 1926 se licencièc en Dret e er an 1927 en Filosofia e Letras damb era qualificacion d'excellent e prèmi extraordinari. Hèc eth doctorat en Madrid damb es professors Américo Castro i Ramón Menéndez Pidal d'ua forma sharmanta: era sua tèsi doctorau, Vocabulario aranés, meritèc era qualificacion d'excellent. Ena tardor de 1928 prenec ua bèca en Zuric, a on coneishec a Jakob Jud, qu'auec sus eth un ròtle de mèstre. Eth 1929 se trasladèc entà París, a on completèc es estudis damb un grop d'importanti professors.

Retornat en Barcelona, Pompeu Fabra l'incorporèc (1930) enes Oficines Lexicografiques der Institut d'estudis Catalans e en Comitat de Redaccion deth Butlletí de Dialectologia Catalana, dus prètzhèti que combinèc damb es de professor ajudant ena Universitat de Barcelona. Se consacrèc ara recèrca e s'especializèc en estudi dera toponímia, ath torn qu'emprenec, en aguest camp, un projècte unic en Euròpa: er Onomasticon Cataloniae, un recuelh de toti es noms de lòc deth domini lingüistic qu'auian de hèr objècte de recèrca etimologica. Era basa d'aguest trabalh qu'èran es enquestas oraus, que provèren es qualitats de Joan Coromines entà hèr montanha, espòrt que practicaue dejà de joen.  

 
Era Guèrra Civila.

Eth començament dera Guèrra Civila (1936) lo trobèc en Madrid, en tot hèr recèrca ena Bibliotèca Nacionau. Prenguec part ena reduccion deth fòcus d'insurgéncia en Cuartel de la Montaña e, pòc dempús, tornèc entà Barcelona, a on er 11 de noveme de 1936 se maridèc damb Bàrbara de Haro. Eth mes de deseme qu'entrèc coma voluntari en Còs d'esquiadors des Brigades Alpines, mès non artenhec pas d'adaptar-se ara tecnica der esquí e tornèc entara vila.

Tath junh de 1938 demorèc immobilizat e destinat coma traductor ara Seccion d'Informacion der Estat Major. Eth hereuèr de 1939 partic en exilh, trauersèc era termièra e estèc internat en camp de refugiadi de Sant Cebrià de Rosselló. Un còp liure, se trobèc damb era familha sua en París, d'a on, mercés as gestions des professors Ramón Menéndez Pidal, Amado Alonso e Ricardo Rojas, obtiec ua plaça ena Universitat Nacionau de Cuyo, en Mendoza (Argentina).  

 
Professor en Argentina e enes Estats Units.

En Argentina, Joan Coromines se consacrèc ar ensenhament, cataloguèc e geric era Bibilotèca dera Universitat, fondèc era revista Anales del Instituto de Lingüística e redigic articles de filologia castelhana, que dempús amassèc en doble volum Tópica Hespérica (1972).

Er an 1941 comencèc es trabalhs de recèrca entara elaboracion d'un diccionari etimologic castelhan e, ath madeish temps, reprenec es tèxtes dera Miscel·lània Fabra, qu'auia d'estar publicada en Barcelona en ocasion deth setantau aniversari de Pompeu Fabra, mès qu'era Guèrra Civila ac auia  empachat. Eth volum qu'estèc fin finau publicat (1944) en Buenos Aires mercés ara insisténcia de Coromines e ath sopòrt economic de Francesc Cambó e Rafael Patxot.

Era Fondacion Guggenheim li concedic ua bèca (1945) que li permetec d'establir-se en Naua Yòrk entara seguida deth trabalh en diccionari castelhan e, ath torn, entrèc ena Universitat de Xicago, ua des mès importantas des EUA, çò que li dèc era estabilitat economica e es mejans de besonh entara recèrca. 

 
Eth diccionari etimologic castelhan.

Eth 1947 que comencèc era redaccion deth Diccionario crítico etimológico de la lengua castellana. Coromines qu'i trabalhèc de contunh damb er espèr qu'aguesta òbra li serviria coma passapòrt entà tornar ena Universitat de Barcelona o entà ua auta d'europèa. Ramón Menéndez Pidal hèc gestions entà hèr-lo membre der Instituto de Filología Hispánica de Madrid, mès es autoritats franquistas que n'empachèren eth retorn.

Er an 1951 que finic eth diccionari, qu'estèc publicat en quate volums (1954-1957) pes editoriaus Fancke, de Berna, e Gredos, de Madrid. Aguesta òbra, qu'estèc remassada eth 1980 enes sies volums deth Diccionario crítico etimológico castellano e hispánico, damb era collaboracion de José A. Pascual, que dèc a Coromines ua grana projeccion internacionau laguens deth panorama dera filologia romanica, pr'amor qu'èra eth prumèr diccionari etimologic long e complèt d'ua lengua pro estienuda coma era castelhana e, ath delà, que comprenia ua quantitat immensa d'informacion.
 
Er Institut d'estudis Catalans.

Qu'ei per rason des circonstàncias especiaus viscudas en sòn país qu'eth filològ catalan mès remarcable dera sua generacion non aucupèsse era plaça que li pertocaua laguens der Institut d'estudis Catalans (IEC). Finauments, er an 1950, Coromines qu'estèc nomat coma membre adjunt d'aquera nauta institucion de cultura, a maugrat de que non i entrèc enquia 1952, quan estèc retornat temporauments entà Catalonha dempús de tretze ans d'exilh.

Es rapòrts de Coromines damb er IEC qu'estèren pro malaisits, sustot a compdar de 1954, quan s'i enfrontèc per causa dera forma ena quau èra amiada era dusau edicion (postuma) deth Diccionari generau dera lengua catalana, de Pompeu Fabra. Aguest hèt que representèc eth trincament damb Ramon Aramon, secretari der IEC, a qui Coromines acusaua de deishar-lo de costat  laguens dera Seccion Filologica dera entitat. 

Desconeishut en Catalonha.

En auer renonciat a retornar en sòn país, a compdar de 1953 era Universitat de Xicago li permetec de concentrar eth sòn ensenhament e passar sies mesi ar an en Catalonha. Coromines, totun, dehòra der ambit academic, qu'era mauconeishut en sòn país. Un tèxte de circonstàncias que trinquèc aguesta situacion: eth trabalh What Should Be Known Abaut the Catalan Language, qu'estèc escrit (1951) coma presentacion dera lengua catalana as nòrd-americans damb ocasion des Jòcs Floraus de Naua Yòrk. Eth tèxte demorèc inedit enquia qu'era editoriau Moll lo publiquèc (1954), revirat ath catalan, damb eth títol El que s'ha de saber de la llengua catalana, edicion que VIèc un autentic cap de vendas. Era dictadura de Franco, que defenia er usatge public dera lengua catalana, qu'auia hèt as catalans analfabets ena sua lengua, e publicacions coma aguesta de Coromines qu'aidauan a balançar aquera grèu ignorància. D'autas edicions que contribuïren a difóner era òbra deth lingüista sigueren Estudis de toponímia catalana (1965-1970) e Lleures i converses d'un filòleg (1971).
 
Era rentrada.

Er an 1967 Coromines que prenec era retrèta coma professor dera Universitat de Xicago e que tornèc entà Catalonha. S'installèc en Pineda de Mar e se consacrèc a trabalhar enes granas òbras lexicograficas que formauan era rason d'estar dera sua vita, en tot arrefusar quinsevolha aufèrta que lo desvièsse d'aquera tòca.

Despuish de quasi quaranta ans de dictadura, eth 1975 er estat espanhòu que començaua un procés pro malaisit de transicion politica entara democracia. Coromines que geric era publicacion deth Diccionari etimologic e complementari dera lengua catalana e que prenec contacte damb Max Cahner, director de Curial Edicions Catalanes, que viec ua persona de grana importància coma collaborador e editor dera òbra deth lingüista. Eth prumèr volum qu'estèc gessut en 1980 e, a un ritme d'un volum per annada, toti qu'esteren apareishuts enquia completar es dètz volums dera òbra (2001).

Sense quasi ne préner pausa, qu'emprenec era redaccion der Onomasticon Cataloniae, ua òbra entara quau auia començat en 1925 er amàs de donadas quan non auia sonque vint ans. A maugrat de qu'eth prumèr volum non estèc publicat enquia 1989, quan er autor compdaua 84 ans, era sua fòrça fisica e intellectuau li permetec de deishar finida era òbra e veder-ne publicadi sèt des ueit volums de qu'ei formada (1997).

Reconeishenças e distincions.

Es distincions nacionaus e internacionaus entara òbra de Coromines qu'estèren pro doriuas. Er an 1978 qu'estèc nomat doctor honoris causa pera Universitat dera Sorbona de París, ua des reconeishenças academicas de mès prestigi deth mon. Eh 1980 que recebec era Medalla d'Or dera Generalitat de Catalonha; eth 1981, eth Premi d'Honor Jaume I; eth 1984 eth Premi d'Honor de les Lletres Catalanes, e eth 1989, eth Premio Nacional de las Letras (deth govèrn der estat espanhòu), qu'acceptèc, damb dobtes expicits, en tot hèr a saber a Jorge Semprún, ministre de Cultura, que "la única nación mía, y mi única lengua, a las que presto incondicional obediencia y pleitesía son la nación y la lengua catalanas".

Mès Coromines que refusèc, tanben, divèrsas distincions, coma era propòsta d'estar membre dera Real Academia Española de la Lengua, en aqueth cas damb un clar "yo no tengo más que una lengua, ni quiero más que a una. Honores, viniendo de la lengua castellana, no quiero ninguno", e era Gran Cruz de la Orden Civil de Alfons X el Sabio, que refusèc en tot díder que non podie cap acceptar "un premi enviat per un govern que redueix al mínim els drets de la meva pàtria, esquarterada en províncies, nega els recursos necessaris a la Universitat de Barcelona i a totes les nostres, i subvenciona els petits grups que ataquen la unitat del català, llengua única dels tres països que la parlen".

Joan Coromines moric en Pineda de Mar eth 2 de gèr de 1997 dempús d'ua vida de trabalh ath servici dera lengua catalana. Eth velhatòri qu'estèc installat en Salon de Sant Jordi deth Palai dera Generalitat, per a on passèren es prumèras autoritats politicas e culturaus deth país.
Bibliografia de Joan Coromines.

Josep Ferrer i Costa.

Presentacion:
Eth lingüista Joan Coromines (Barcelona, 1905-Pineda de Mar, 1997), eretèr intellectuau de Pompeu Fabra, qu'estèc pro important en domèni dera lexicografia e, en concrèt, en estudi dera etimologia e l'onomastica. Era sua aportacion mès importanta, bèri còps centrau laguens d'aguest terren, qu'ei concentrada ena realizacion des sòns grani diccionaris etimologics (apartat A). En concrèt, en Diccionario crítico etimológico de la lengua castellana, rehèt dempús en Diccionario crítico etimológico castellano e hispánico, eth Diccionari etimològic i complementari de la llengua catalana, El parlar de la Vall d'Aran e er Onomasticon Cataloniae, estudi etimologic des toponims des Païsi Catalans.

Estudis parciaus publicadi en revistes especializades de tot eth mon (apartat E), que mòstran era larguessa des coneishements e interessi de Joan Coromines, sigueren amassadi dempús en volums miscellanis, coma Estudis de toponímia catalana (1965-1970), Lleures i converses d'un filòleg (1971), Tópica Hespérica (1972) e Entre dos llenguatges (1976-1977).

Tanben qu'ei important eth sòn prètzhèt coma editor de tèxtes, tant ancians coma modèrnes (apartat B), a on subergessen, en çò que tòca as autors ancians, era publicacion dera òbra  de Cerverí de Girona e Guillem de Cervera, era edicion critica deth Libro de buen amor, de Juan Ruiz, des Homilies d'Organyà o des Vides de sants rosselloneses, entre d'autes; o era edicion dera gramatica postuma deth sòn venerat mèstre Pompeu Fabra o dera òbra completa deth sòn bric mens venerat pair, er escrivan, advocat e politic Pere Coromines, per çò que hè as autors modèrnes. En divèrses ocasions qu'acceptèc era collaboracion (apartat D), sovent esconuda o silenciada, en divèrsi projèctes d'auti.

Eventuauments que trabalhèc en revirades (apartat C), coma era dera òbra completa de Terènci, iniciada peth sòn pair, o deth tèxte sanscrit Vikramórvaçi, de Kalidassa. 

Ocasionauments, Coromines non refusèc pas eth costat de difusion dera sua dedicacion, concretat en entrevistas publicadas enes mejans de comunicación escrita deth país (apartat J) e ua entrevista en television hèta per Josep M. Espinàs damb motiu deth sòn norantau anniversari (apartat K). Joan Coromines tanpòc deishèc pas de costat, ena mesura des suas possibilitats, es responsabilitats civicas ena defensa dera lengua e dera cultura catalanas, concretadas en discursi valenti pronunciadi en actes academics o d'autrejament de distincions e prèmis e en intercambi de letras damb companhons intellectuaus dera sua epòca, es quaus forman eth sòn long Epistolari, en procés de publicacion (apartat H).

Era publicacion de divèrsas miscellànias d'omenatge (apartat L), apareishudas entà commemorar divèrsas escadenças, permeten d'apressar-se dera persona complèxa d'aquest gran lingüista catalan, deth quau n'a estat celebrat adara eth centenari.

Se mos voletz hèr a arribar bèth suggeriment o demanda sus era organizacion der An Coromines, qu'ac podetz hèr per mejan d'aguest formulari.

TOJUVA (Torisme Juvenil Val d'Aran S.L).

Torisme Juvenil Val d'Aran S.L., creada en er an 1998, ei ua societat privada de caractèr comarcau, de capital integrament public e que apertành ath Conselh Generau d'Aran.

Era societat ha per objete era gestion e explotacion dera aubèrja de joventud "Era Garona" (Salardú).

Aguesta aubèrja ei adherida ara Red d'Albergs de Catalunya, ena REAJ e ena IYHF.
Era empresa tamben gestione ençà 2003...

Era aubèrja jovenil ei dubèrta a totes es persones qu'an eth carnet d'alberguista ena modalitat que correspóne: jovenil (cinc euròs), adult (once euròs), familiar (vint-e-dus euròs), grop (quince euròs), expedits per quinselvolh Associacion d'Aubèrges integrada ena IYHF (Federación Internacional de Albergues Juveniles). Aguesti carnets han un vigor d'un an e entà poder obtier aguest carnet sonque manque presentar eth DNI a quinsevolh Associacion de Aubèrges o ena madeisha aubèrja.

Eth carnet ha de presentà-se quan s'arribe ena aubèrja. Generalment non i a tèrme d'edat entà accedir a ua aubèrja, encara qu' es joeni han prioritat. En general era aubèrja barre entàs 24.00 ores e cau respectar eth descans nocturn enquia es 07.00 ores. Es alberguistes han de respetar es normes des aubèrges, e collaborar en mantier ua convivència agradable entà toti. Ajudar e auer ua actitud de respècte de cap tà toti son idees basiques a auer en compde pes auberguistes. En eth reglament de regim intern de cada aubèrja s'establí-s'en pautes mès concretes sus eth sòn foncionament. A on podem hèr era reserva? Es reserves se poden hèr per telefon, telefonant directament a cada aubèrja o ben ena central de reserves dera Red d'Aubèrges de Catalonha. Tamben envian un fax o e-mail damb totes es donades dera persona interessada. Es reserves non poden excedir de 15 pernoctacions en eth cas des grops e de 5 en eth cas dera resta d'usuaris. Cau hèr un ingrés en un numero de compde indicat, aproximadament deth 50% des servicis contratats en eth moment de realizar era reserva. Quan parlam de refugis, auem de diferenciar dus tipes: es de Mieja Montanha e es de Nauta Montanha. As prumèrs se pot arribar en coche, en cambi, as dusaus sonque s'arribe caminant. Trobam dus tipes de refugis, es de Mieja Montanha; nomentadi "Guardados ", ei a díder i a ua persona es 24 ores deth dia e son destinadi a quinsevolh tipe de client, individuals, familiars o grops. Non i a un numero minim de pernoctacions. S'aconselhe hèr era reserva damb antelacion. Es nomentadi "No Guardados" sonque son destinadi a collègis, centres excursionistes, grops jovenils o esplais que realizen campaments, colònies o jornades damb era natura. Es pernoctacions minimes son 7 nets. Cau hèr era reserva e abonar un auanç. Es refugis de Nauta Montanha son destinadi a tot tipe de clients; individuals, familiars, grops.... Non i a un minim de pernoctacions. Ei aconselhable hèr era reserva damb antelacion. 

AUBÈRJA

Escòles  Collègis : Pressupòst a mesura, segontes es necessitats. 
	 
Primauèra ostiu tardor: "Descobèrta dera Val D'Aran". Activitats damb era natura, espòrts d'aventura (rafting, hípica....), activitats culturaus.
	 
Iuèrn: "Semana d'esquí Escolar" (Estación d'esquí de Baqueira Beret: contratacion de forfaits, classes d'esquí, loguèr de material, activitats apré esquí...)
	 
Grops diversi: ( + 25 Pax)
	 
Primauèra ostiu tardor: Contratacion d'activitats damb era natura (senderisme...) activitats culturaus (visites museus, debats...), espòrts d'aventura (rafting, hípica, patinatge sus gèu, golf, ..)....(pressupòsti a mesura)
	 
Iuèrn: Estación d'esquí de Baqueira Beret: contratacion de forfaits, classes d'esquí, loguér de material, activitats apre  esquí. (Pressupòsti a mesura).
	 
Individuals, Famílies: 
Iuèrn: Informacion detalhada dera Val d'Aran. Informacion dera estacion d'esquí de Baqueira Beret: prètzi forfaits, classes d'esquí o snow, loguér de material.
Activitats apré esquí: patinatge sus gèu, natacion, visita de museus, activitats culturaus...
	 
REFUGIS.
Mieja Montanha (NON SAUVATS): Primauèra Ostiu Tardor: Senderisme, activitats damb era natura. Es activitats s'haran tostemp damb eth monitor deth sòn grop. Iuèrn: Refugis barrats.
Nauta Montanha (SAUVATS): Primauèra ostiu Tardor: Senderisme. Iuèrn: Raquetes de nhèu, esquí de travesía...(Informacion en madeish refugi).
Nauta Montanha (SAUVATS): Primauèra ostiu tardor: Senderisme. Iuèrn: raquetes de nhèu, esquí de travesía ...Consultar es dates de barrament de cada refugi.
AUBÈRJA.
	 
Tarifa A: Totes es persones majors de 25 ans.
Tarifa B: Totes es persones menors de 25 ans. Grops de mès de 15 persones.
Es tarifes corresponen a prètz per persona e dia , crambes compartides (si se da eth cas), non inclodisen linçòs ne tovalhòles.
Es maninatges menors de 5 ans e majors de 3 ans han un 50% de descompde sus era tarifa B.
Es maninatges enquia es dus ans han gratuïta era pernoctacion, es minjars s'abonaran a part.
S'apliquen descompdes especiaus a foncionaris des administracions publiques, e as sòcis deth RACC.
Cau presentar era acreditacion damb, era darrèra nomina, etc.
Prètzi damb IVA inclodit.
Aubèrja Era Garona : 
Vigència tarifes; de 26/12/2005 -24/12/2006.
	 
TEMPORADA NAUTA: De 01/12/05 a 24/12/05 (entre semana).
	 
Mes de deseme.
Vacances de nadau.
Resta de ponts.
Deth 08/01/2006 a 14/04/2005.
Deth 01/07/2006 a 31/08/2006.
	 
TEMPORADA BAISHA:
	 
Deth 15/04/2006 a 30/06/2006.
Deth 01/09/2006 a 30/11/2006.

Suplement crambes damb banh 3 euròs persona / dia.
	 
REFUGIS:
Mieja Montanha (NON SAUVATS): Se pòden sollicitar per telefon o e-mail.
Mieja Montanha (SAUVATS): Cau hèr era sollicitud directament en cada refugi telefonicament.
Nauta Montanha (SAUVATS): Cau hèr era sollicitud directament en cada refugi, telefonicament.
	 
Cultura.
Has seguit la següent ruta.
	 
Era Val d 'Aran ei un territòri de cultura occitana, era quau s 'a gestat ath long des sègles e se manifèste en sòn art, enes sues dances, enes bastides, ena musica. 

Aguest serà eth portau deth Conselh Generau d'Aran.

Ací trobaratz tota era informacion relativa ath Conselh Generau, as traspassi de competénciess, ara politica aranesa, etc.

Era complexitat des contenguts d'un web d'aguestes caracteristiques, amassa damb era volontat d'aufrir era maxima informacion de toti es departaments deth Conselh Generau, mos a endarrerit entara metuda en marcha definitiva.

Òbviament, trabalharam damb es tres idiòmes.

Eth hèt de qu'en aguest moment aguesta auança sigue en catalan ei pes logics motius tecnics de coordinacion damb es diferents informatics implicadi ena elaboracion dera estructura dera web.

Pretenem que sigue un web agil, informatiu, dubèrt e participatiu. Demoram d'artenhé'c.

Conselh Nacionau deth dia 26 d'octobre de 2002.

Dòcument presentat en Conselh Nacionau deth dia 26 d'octobre de 2002.

Eth procès entath reconeishement autonomic aranés se harguèc enes ans 80 en un moviment vesiau de participacion ciutadana, nomentat Es Terçons. Aguest moviment inicièc tot un amàs d'accions civiques e politiques entà pr'amor de possar eth reconeishemnet dera realitat politica, culturau e istorica d'Aran, dauant es ciutadans e des naues institucions democratiques. Aguest siguec probablament, un des moments mès importants dera istòria d'Aran, perqué permetec hèr a créisher un sentiment sociau a favor d'ua realitat politica e culturau que, despús, en tot passar es ans, aurie de convertir-se en ua lei especifica aprovada peth Parlament de Catalunya en junh de 1990.
Aguesta Lei permetec era reinstauracion deth Conselh Generau d'Aran en an 1991, ua institucion qu'aurà, a compdar d'alavetz, era responsabilitat d'amiar eth procès de desvolopament d'aguesta autonomia e velhar pera preservacion dera lengua e era cultura d'Aran, coma elements mès significatius dera sua identitat.

Passadi onze ans des dera reinstauracion deth prumèr Conselh Generau d'Aran, e dotze des dera aprobacion dera lei de regim especiau, ja ei possible hèr ua reflexion sus eth conjunt d'aguesti ans d'evolucion dera autonomia aranesa, es sòns encèrts e e es sòns errors. Mès, sustot e çò mès important, ei era reflexion sus es bases sus es quaus es aranesi vòlen bastir eth sòn futur e de quina manèra pòden participar en aguest bastiment.

Aran viu aué un momnet istoric en quau, despús d'arténher ua importanta còta de reconeishement politic e d'autonomia en sòn govèrn, se tròbe damb era paradòxa d'auer ues institucions incapaces de generar illusion e de practicar ua politica de vertebracion sociau qu'implique ath conjunt dera societat aranesa damb totes es sues complexitats. Era dimension d'Aran coma pòble e coma país non pòt demorar redusida ara vision partidària e parciau d'un govèrn, sigue deth signe politic que sigue, e plan especiaument d'un partit. Era dimension d'un país, des d'ua perspectiva sociau e politica, a de reflexar-se ena vitalitat dera sua societat civila, dera sua capacitat d'autoorganizar-se e plan especiaument, ena sua capacitat de participar e opinar des dera pluralitat, entà èster autocritica damb era realitat que l'entore, perqué aguesta ei era unica forma possibla d'auançar e créisher coma societat e coma pòble. Resulte pro evident qu'eth modèl actuau non ei satisfactòri. Un Govèrn deth Conselh Generau basat en presidencialisme mès absolut, damb nulla participacion des entorns sociaus, e nulla transparéncia ena gestion, hèn a pensar qu'aguest modèl amiarà as aranesi ara frustracion en non guaire temps.

Per diferentes rasons, mès plan especiaument pes dimensions deth pròpri país, des sues dinamiques endogènes e tanben pera mendra participacion politica e pògui mieis des partits, era politica demore marginada en espacis molt criptics e damb pòga capacitat de difusion. Ua realitat que tanben a estat auspiciada peth partit deth Govèrn que non a mostrat cap d'interès en impulsar naues formules de comunicacion e debat sociau, mès enlà de çò qu'ère controtlat o controtlable politicament. Aguest hèt hè que non i age aué un espaci perfilat entà hèr possible ua estructuracion nacionau deth debat politic aranés, mès enlà des pròpries institucions e per tant, es ciutadans son aué simples espectadors d'ua construccion nacionau qu'aurie d'èster dubèrta e participativa, e que, malerosament, a esdevengut un nepotisme.

En aguest sentit, era evolucion dera societat aranesa en aguesti ans a patit importantes e nombroses transformacions. Ues transformacions autant economiques com sociaus que li an balhat, pera diuersitat dera procedéncia dera sua poblacion, ua complexitat mès grana que non auie era societat des ans 80. Era preséncia d'ua immigracion constanta e ara tanben, com per tot, damb diferéncies culturaus e religioses mès notables qu'enes decades anteriores, hè a pensar qu'ei de besonh auançar en ua reflexion plan importanta sus eth modèl identitatri deth país, sus coma hèr possible qu'era diferéncia culturau sigue un valor que se transforme en un actiu tà ua societat que vò èster fidèu a ua identitat diferenciada e pròpria.

Tanpòc se pòden desbrembar, en aguest sentit, es rèptes economics, era sostenibilitat des recorsi e es grani rèptes en àmbit dera solidaritat territoriau e sociau. Tanplan que parlam d'ua societat sense grèus problèmes, totun serie absurd pensar qu'es còtes de riquesa deth país son motiu sufisent entà pensar que s'an artenhut toti es rèptes politics e sociaus desirables. Aran a encara molt per hèr, especiaument enes àmbits de creishement deth conjunt dera sua societat ena plenitud que serie desirable en sègle XXI, e en profitament dera sua riquesa, non en tèrmes especulatius senon collectius. Auem encara aué importantes caréncies culturaus, d'implicacion damb es moviments exteriors de solidaritat, de coesion e estructura sociau. Eth país contunhe en tot auer grèus mancances en encastre der ensenhament e molt especiaument des sues infraestructures. Auem un seriós problèma de despoblacion de quauqui nuclèus aluenhats dera N.230 e plan especiaument ua dependéncia lèu lèu exclusiva deth torisme e sustot deth torisme de nhèu e ath viatge ua manca de mercat laborau entà persones qualificades e sense estacionalitats.

Aguestes son sonque quauqu'ues des questions qu'eth país e eth sòn Govèrn an d'abordar de forma immediata. Sense dubte, n'i a d'autes tanben d'importànica. Aguest document totun, non vò tant nomentar es problematiques senon díder com abordar-les e veir com s'impliquen es ciutadans d'un país com eth nòste ena construcccion d'un determinat modèl de societat.
Aguesti elements, prealablament nomentats, hèn a pensar qu'aguest país a de besonh d'explorar naues formules d'implicacion dera poblacion e deth sòn capitau uman entara artenhuda des sòns objectius de futur. Cau un espaci sociau vertebrat a on eth debat politic, sociau, e culturau sigue possible. Un espaci a on es ciutadans d'Aran, implicats o non politicamnet, poguen hèr un exercici de participacion enes questions publiques sense besonh d'auer ne pòur pera discriminacion, ne pòur ara represàlia politica e personau encara existenta en país. Aran a de besonh de recuperar un espaci de dignificacion dera accion publica, setiat, non sonque ena politica coma activitat de gestion publica, senon tanben coma marc de reflexion e de projeccion des ahèrs e volentats deth conjunt dera poblacion. Ei a díder, dera volentat de hèr dera nòsta democràcia, ua democràcia de participacion reau. Ua question que, maugrat pogue semblar utopica, pòt hèr-se possibla en un país petit com eth nòste. Aguesta ei era unica via tà qu'un país de dimensions e capacitats umanes molt limitades, pogue arténher es sòns rèptes de futur, tant des d'ua perspectiva nacionau, com des d'objectius sociaus, culturaus o economics.

En aguest sentit, cau nomentar e reflexionar sus quauqu'un des aspèctes qu'an motivat era projeccion politica aranesa pendent aguesti ans e plan especiaument enes ans 80. Era preservacion deth patrimòni culturau e lingüistic sigueren en aqueth moment ua constanta d'inspiracion politica e de reivindicacion de capacitat de gestion, coma argument tara defensa d'aguest dret fondamentau deth pòble aranés. Despús des ans totun, e maugrat er orgulh e eth conformisme institucionau, capaç d'amagar es dades entà evitar era dimension reau deth problèma mòstre que, maugrat eth coneishement instrumentau dera lengua, eth sòn usatge sociau disminuís de forma constanta e irreversibla. Aguest hèt ei de sobres coneishut pes responsables dera politica culturau deth país que, a despiet de tot, contunhen virats d'esquia ara realitat e convertint era politica culturau en pur e simple instrument politic.
Era lengua, era cultura e era volentat d'èster d'un país non pòt èster en absolut sonque ua question de govèrn, senon qu'a d'èster ua question de volentat sociau e collectiva, e eth Govèrn a d'arbitrar es mesures entà hè'c possible.
Era experiéncia deth Conselh Sociau der aranés mòstre coma a amiat aguesta question eth Govèrn actuau e era frustracion generada enes persones que i participèren. Cau un nau estil e ua auta manèra de hèr país, e açò non ei possible s'aguesta societat e cada individu non a possibilitats de participacion reau en aguest projècte collectiu qu'ei un país en totes es sues dimensions.

Auem un Govèrn que cre que des deth partidisme se pòt hèr país, mès, damb aguesti elements sonque se pòt controtlar eth país, non bastir-lo.
Aciu ei era raïtz deth problema actuau deth nòste autogovern!

Benvengudi ena plana uèb dera Deputacion de Lhèida.

Era Deputacion de Lhèida ei ua institucion locau qu'a auut d'evolucionar e adaptar-se ara realitat e as besonhs des tempsi. Damb era plana que visitatz aciu, mos engatjam en cambi que demane era societat modèrna e mos ahigem ara parucion des naues tecnologies e es naui mejans entà aufrir un servici mès bon as ciutadans e as comarques de Lhèida.

Es competéncies e atribucions d'ua entitat coma era Deputacion de Lhèida son moltes e diuèrses. Se ua des sues tòques principaus ei era defensa e promocion deth territòri, des d'aguestes planes que volem aufrir tanben, d'ua forma sopla e actualizada, tota era informacion que pogue contribuïr ara promocion extèrna des comarques de Lhèida. Ei per aquerò que, des der espaci reservat as nòsti organismes autonòmes (Patronat de Promocion Economica, Institut d'estudis Ilerdencs e Patronat de Torisme), aufrim tota era informacion possibla sus es actiuitats e es servicis qu'an rapòrt damb es sectors toristic, economic e culturau.

Era informacion ei coneishement. Sus aguest principi volem amelhorar es servicis que dam as ciutadans, e especiauments as bailies e conselhs comarcaus, coma Administracion qu'èm. Ei per aquerò qu'aguesta plana uèb ei pensada entà dar çò de mès d'informacion possibla dera forma mès sopla, desglossada, de bon compréner e de bon visualizar, entà recuélher eth caractèr dinamic e es actiuitats des diuèrsi airaus e patronats.

Atau, donques, que volem qu'era plana uèb dera Deputacion de Lhèida sigue ua hièstra dubèrta ath mon e que, ath torn, devengue un punt de referéncia entàs nòsti municipis e comarques.

Era parucion des deputacions a er origen ena Constitucion de Cadis de 1812, que en títol siesau parlaue deth Govèrn interior des pòbles e des províncies. Aguest tèxte establie ua sòrta de division territoriau dera monarquia espanhòla en municipis e províncies ?semblanta ara deth modèl centralista francés- en substitucion des Juntes Territoriaus gessudes dera revolucion napoleonica entà organizar era prestacion des servicis der Estat.

Entre d'autes deputacions, era Constitucion de Cadis creèc era Deputacion Provinciau de Catalonha er an 1812 e es de Valéncia e Malhòrca er an 1813. Es sòns membres ac èren per eleccion populara e en nombre proporcionau as abitants de cada província. Es foncions èren era administracion deth territòri coma organisme superior as bailies, e era veila pes interèssi d'aguestes.

Ferran VII d'espanha:
Damb eth retorn de Ferran VII d'espanha ath poder, er an 1813, s'establic un regim absolutista en Espanha. Maugrat qu'era Constitucion de Cadis auie establit claraments era division deth territòri en províncies, en Decret Reiau de 15 de junh de 1814 es deputacions provinciaus sigueren suprimides, e açò venguec en un retorn ar ancian encastre administratiu damb es capitans generaus e es intendents coma autoritats provinciaus maximes.

Un còp restablit eth Regim Constitucionau, damb eth Decret de Còrts deth 7 de març de 1820 reapareisheren es deputacions. En mai de 1820 se dauric un periòde de quasi dus ans a on era Deputacion Provinciau de Catalonha poguec actuar sus er ensemble deth Principat. Mès eth hèt mès transcendentau entath futur des deputacions siguec era discussion e aprovacion enes Còrts, en gèr de 1822, deth projècte d'organizacion territoriau d'espanha en 52 províncies, des quaus quate corresponien ath Principat. Alavetz, era Deputacion s'adaptèc ara naua realitat provinciau e se placèc en ua posicion jerarquicament superiora as bailies. En an 1833, eth ministre de Foment Javier de Burgos establic ua reorganizacion territoriau que mantiege es quate províncies deth Principat, maugrat qu'es sues termières cambièren entà demorar es que son aué.

Ancian convent dera Mercé:
Era prumèra Deputacion de Lhèida comencèc a foncionar de forma provisionau eth 5 de mai de 1822. Siguec plaçada en ues installacions deth Palai Sanaüja (aué era sedença dera Paeria), e auec coma secretari generau a Bonaventura Carles Aribau. Aguesta Deputacion non se mantenguec sonque setze mesi e non reprenguec eth foncionament enquiara implantacion deth nauèth regim liberau der an 1836. A maugrat dera fragilitat d'aquera prumèra Deputacion, ne demorèren claraments definides es seccions fonamentaus: Administracion Locau, Beneficiéncia, Foment (economia), Instruccion Publica e, mès endauant, era organizacion des milícies que, en teoria, aurien de deféner ath regim liberau.

Damb era mòrt de Ferran VII er an 1833, comencèc un periòde de cambi politic e de susmauta sociau en Espanha que vierien en un conflicte militar pera succession dera corona e que amiarien ara fin des ancianes institucions dera monarquia absoluda. Coma conseqüéncia des Guèrres Carlines es deputacions sigueren restablides en 1835 damb era tòca d'arremassar ressorces entà finançar era guèrra.

Palai dera Deputacion:
Pendent tot eth segle XIX, era inestabilitat politica en Espanha ?guèrres carlines, periòdes de revolucion, cambis de govèrn entre absolutistes, moderats e liberaus- favorizèc cambis politics corresponents ena Deputacion madeisha. Totun, es actuacions d'aguesta non demorèren cap arturades. Era Deputacion de Lhèida dèc ua fòrça importanta ara agricultura e ramaderia, ara indústria, ara mineria e as òbres publiques. Tanben hèc ua aportacion importanta en desvolopament deth hilat de camins de hèr entara província. Promoiguec amelhoraments urbanistics enes poblacions dera demarcacion e prenguec en carga era instruccion publica, era beneficiéncia e era sanitat provinciaus.

Era inestabilitat politica se hèc veir de forma clara en long periple dera Corporacion provinciau, qu'auec sedences diferentes: en 1822 se placèc en palai dera Paeria, en 1836 ena Paeria d'abòrd e dempús en ancian convent dera Mercé, en 1838 ena dusau planta dera Casa Meca e en 1843 en ancian convent de Sant Francés. Pendent cèrt temps installèc burèus tanben en çò qu'auie estat eth Teatre Principal, ua bastissa plaçada en finau deth qu'aué ei eth carrèr Cavallers. Enquiath 1898, era Deputacion de Lhèida non aurà ua sedença definitiua en plaçar-se en ancian espitau, eth Palai d'aué.

A prumèrs deth segle XX, es deputacions catalanes prengueren era decision de mancomunar-se entà establir ua coordinacion de servicis entre es quate. Dempús d'un periòde de preparacion iniciat en 1911, en 1914 era constitucion dera Mancomunitat des deputacions Catalanes siguec un hèt. Aguesta union representèc un pregon efècte descentralizador sus eth sistema constitucionau dera monarquia alfonsina e implicaue una grana carga sociau e simbolica pera volontat d'ua regionalizacion catalana. Era volontat regionalizadora e era mesfisança des militars de cap ara actitud filocatalanista des naues fòrces politiques propicièc que eth 9 de gèr der an 1924 eth generau Primo de Rivera comuniquèsse ara dreta monarquica e ara Lliga Regionalista que ?pensaba acabar con el exclusivismo malsano? que caracterizaue a Catalonha. Eth 20 de gèr, membres pro coneishuts dera dreta monarquica anticatalanista sigueren designadi deputats provinciaus damb er encargue de ?hispanizar la Mancomunidad?. Era Mancomunitat, qu'auie vist paralizades es sues institucions principaus, deishèc d'existir legauments eth dia 12 de març de 1925. Era nòta qu'eth generau dèc ara premsa entà justificar aguesta desparucion didie que ?reconstruir desde el poder la región, reforzar su personalidad, exaltar el orgullo diferenciativo entre unas y otras, es contribuir a deshacer la gran obra de unidad nacional, es iniciar la disgregación para la que siempre hay estímulo en la soberbia o en el egoísmo de los hombres?.

Balcon deth Serraller dera Deputacion de Lhèida:
Era proclamacion dera II Republica en abriu de 1931 favorizèc que de 1932 a 1938 despareishessen es deputacions en Catalonha. Era de Lhèida demorèc integrada ena Comissaria dera Generalitat, ara quau passèc tant es foncions coma eth budgèt.

Ena decada de 1940, pendent era dictadura deth generau Franco, sigueren fixades es arraïcs des diuèrsi interèssi que mès tà dauant auien de definir era politica dera Deputacion de Lhèida. En miei dera autarquia economica, es esfòrci anauen dirigits ath prètzhèt dera beneficiéncia e dera assisténcia sociau, e tanben ara reconstruccion deth hilat de vies que, larg e complèxe en tèrmes orografics, ère malaisit. Eth franquisme auec un interès especiau ena repression de tota traça de politica e de cultura catalana e es sòns esfòrci anauen adreçadi a impausar ua ?normalidad cultural? que favorizèsse hèts coma eth ?leridanismo?. Era nauèra cultura oficiau campèc ath nivèu institucionau er an 1942 damb era creacion der 'instituto de Estudios Ilerdenses?, en un ensag de suplantar era cultura catalana en Lhèida e, sustot, er Institut d'estudis Catalans, fondat per Prat de la Riba en 1907.

Maugrat tot, era vida d'aguesta nauèra institucion siguec braca pr'amor qu'en an 1938, damb era entrada des tròpes franquistes en Lhèida, siguec abolida era Comissaria der Generalitat e restablida era Deputacion. Era prumèra comission gestora siguec constituïda er 11 de junh de 1938 e un aute còp s'anèc a ua centralizacion mès grana des deputacions, e es sòns organs gestors s'adeqüèren ara coneishuda democràcia organica. Era província, totun, non deishèc cap d'èster ua entitat locau.

Jurament des conselhèrs der IEI (1943):
Era Comission Gestora, establida dempús dera Guèrra Civila, que gerie era Deputacion de Lhèida, existic pòc mès de dètz ans. Eth 22 d'abriu de 1949 eth Conselh de Ministres aprovèc era constitucion e foncionament des deputacions Provinciaus de Regim Comun. Era actuacion dera entitat en aqueri dètz ans pòt estar definida quasi coma reparadora des infrastructures qu'era Guèrra Civila auie destruït. Reconstruccions de bastisses, actuacions enes vies provinciaus e d'autes òbres publiques, eca. En aguest punt siguec d'importància remarcabla era parucion, entre hereuèr e març de 1958, dera Comission Provinciau de Servicis Tecnics. Ère cargada, principauments, dera elaboracion e execucion des plans e foncions urbanistiques en encastre provinciau. En çò que tanh ara agricultura, eth sector economic basic dera província, era Deputacion non deishèc d'invertir ena espleita dera proprietat deth Bonrepòs 'a on sustot s'amiaue a tèrme trabalhs experimentaus.

Constitucion dera Corporacion (1979):
Encara en plea dictadura enes ans 70, era Deputacion de Lhèida ère presidida per Juan Casimiro de Sangenís damb ua politica de contunhacion de çò qu'auem descrit enquia ara. Mès a darrèrs des ans 70, coma resultat der acabament deth regim franquista, era situacion politica comencèc a cambiar. Josep Tarradelles, president dera Generalitat de Catalonha en exili, tornèc en Principat entà presidir era institucion restablida e tanben era Deputacion de Barcelona. Se volie qu'es deputacions venguessen delegacions territoriaus dera Generalitat coma en 1931, mès aguest propòsit non se vedec cap realizat e seguiren en sòn ròtle fondacionau.

Prumèra Deputacion democratica (1979):
Eth 9 de deseme de 1980, CiU e PSC aprovèren amassa era Lei de transferéncia urgenta e plea des deputacions ara Generalitat, damb era tòca de hèr a desparéisher es deputacions en Catalonha. Era sua volontat ère de vuedar-les de contengut, e aquerò siguec er inici d'ua longa discussion sus eth procediment, per mejan dera cession de competéncies entara Generalitat a critèri de CiU, e entàs bailies a critèri deth PSC. Mès era lei siguec declarada inconstitucionau e non arribèc cap a èster aplicada; es deputacions, donques, repreneren eth foncionament coma institucions democratiques de dret a compdar deth 1979. En Lhèida, en plen auut eth 26 d'abriu d'aqueth an, prenguec possession era nauèra Corporacion, presidida per Jaume Culleré i Calvís. A compdar d'alavetz, era Deputacion de Lhèida a auut cinc presidents mès: eth 1983 Ramon Vilalta (PSC), eth 1987 Ramon Companys (CiU), eth 1990 Josep Grau (CiU), eth 1999 Josep Pont (CiU) e eth 2003 Isidre Gavín (CiU).

Era Deputacion de Lhèida recorrec un seguit de sedences provisionaus enquia que se placèc definitiuaments ena bastissa actuau en an 1898.

Era Deputacion celebrèc es prumères sessions en palai dera Paeria mès, pro lèu, era Corporacion s'aguec de botjar entar ancian convent de La Mercè (bastissa qu'auie passat a mans der Estat, coma molti d'auti centres religiosi, pendent era desamortizacion de bens eclesiastics), qu'ère plaçat en carrèr de Sant Antòni.

Ancian convent dera Mercé:
Dempús d'abandonar er ancian convent de La Mercè, en 1898 era Deputacion ère plaçada ena Casa Meca, en carrèr Major. Eth nom d'aguesta bastissa viege deth sòn proprietari, eth Doctor Antoni Meca, degan dera Catedrau. Era Deputacion ne loguèc eth dusau pis, en tot qu'en prumèr i èren es burèus e crambes deth Govèrn Militar der emplaçament de Lhèida.

Casa Meca:
Mès tard, en an 1843 era Deputacion se botgèc entar ancian convent de Sant Francés, ena plaça madeisha qu'aué pòrte aqueth nom, e non lo deishèc cap enquia 1898. En aguest temps, ara Corporacion li calguec partatjar sedença damb Corrèus, dependéncies municipaus, era delegacion d'Isenda e eth Govèrn Civil.

Ancian convent de Sant Francés:
Entre es ans 1860 e 1867 siguec un temps de fòrça dificultats pr'amor der estat dera bastissa, enquiath punt que se projectèc eth bastiment d'ua naua sedença entara Deputacion. Eth projècte non se hèc realitat pera urgéncia de bastir un nau espitau, pr'amor qu'eth vielh, plaçat ena Baixada de l'Audiència, ère en molt males condicions. Per aquerò se prenec era opcion de restaurar er ancian convent de Sant Francés. Ath madeish temps s'installèren es burèus provisionaus en çò qu'auie estat eth Teatre Principal (plaçat ath finau der actuau carrèr Cavallers, ath deuant deth pè deth Romeu) e tanben siguec logat un pis en carrèr Major enquia 1867, quan sigueren acabades es òbres de Sant Francés. Era naua sedença dera Deputacion non serie realitat enquiar an 1898, damb era inauguracion des sòns burèus en ancian espitau un viatge acabada era naua Casa de Maternitat dera Rambla d'Aragó.

Palai dera Deputacion:
Era Junta de Govèrn, coma era Presidéncia e eth Plen dera Corporacion, ei un organ fondamentau dera Deputacion. Ei integrada peth president dera Corporacion e per un nombre de deputats non superior a un tèrç deth nombre legau d'aguesti. Es deputats son nomadi liurements peth president, que n'a de dar compde en Plen.

Era eleccion des organs de govèrn des províncies ei indirècte ?non i cap de votacion dirècta des ciutadans sus es candidats d'aguest cargue- a partir des resultats a partir des resultats obtengudi enes eleccions municipaus, segontes çò qu'ei establit pera Lei Organica 5/1985 de 19 de junh.

Atau, eth nombre de deputats provinciaus corresponenti a cada província ei determinat en foncion deth sòn nombre de residents. Era circonscripcion de Lhèida ?qu'era populacion non artenh cap es 500.000 residents- compde damb 25 deputats. Era distribucion proporcionau des deputats entre es partits politics, federacions, coalicions e agropacions electoraus, l'amie era junta electorau de zòna en detzau dia dempús des eleccions municipaus, cossent damb un critèri de proporcionalitat e en tot atier ath nombre de residents de cada partit judiciau.

Era distribucion proporcionau des Deputats Provinciaus de Lhèida ei atau:
Era Junta de Pòrtaparaules ei constituïda peth president dera Corporacion e es pòrtaparaules des diferenti grops politics. S'amasse un viatge cada mes damb caractèr ordinari e, damb caractèr extraordinari, quan se veigue convenient, damb convocatòria prealable dera Presidéncia o jos peticion des sies pòrtaparaules.

Introduccion:
	
Aguest apartat coma objectius:

recomanacions de tipe técnic, de dessenh e de contengut entà elaborar un site web multilingüe, ei a díder, en diuèrses lengües.

Descriuer eth procès de produccion d'un site web multilingüe, coneishut coma localizacion d'un site web.

Ei dirigit especiaument a responsables de web que gestionen un site web en ua unica lengua e vòulen arrevirar-lo e ahíger-ne d'autes lengües, gestionen un site web que ja sigue multilingüe, o ben creen de zèro eth site web dera empresa.

Es contenguts son estructuradi dera forma que seguís: la manera següent:
	
En prumèr lòc, se mòstren desparièrs modèls de produccion de webs multilingües.
Ara seguida, s?expliquen un seguit d'orientacions entath dessenh deth site web que facilitaràn posteriorament er esturment de produccion en diuèrses lengües. Aguestes orientacions son en realitat critèris d'internacionalizacion deth site web, ei a díder, sistèmes entà hèr-lo dera faiçon mès generica e internacionau possibla, recomanats per organismes internacionaus coma eth W3C (World Wide Web Consortium).
Organisme internacionau que desvolope tecnologies interoperatives (especificacions, directritz, programari e estruments) entà dispausar deth Hilat ath sòn maxim potenciau (http://www.w3.org/International/questions/qa-mono-multilingual.html). Aguest organisme tanben a creat ues directritz entà adaptar es webs as usatgèrs damb deficiències visuaus, laguens der encastre dera nomentada Web Accessibility Initiative (WAI).
Fin finau, se descriu eth procès de produccion en diuèrses lengües, nomentat localizacion deth site web, ja qu'aquest procès consistís en "hèr locau", ei a díder, a adaptar es contenguts e aspèctes de dessenh deth site web originau a ua auta lengua o cultura. Concrètament, partim de dues situacions possibles: era prumèra,qu'eth responsable deth web sigue tanben eth responsable dera localizacion; era dusau, que demane era localizacion a ua auta empresa o professionau. En cadua desdues situacions, se comenten es prètzhèts relatius ara premanida deth site web originau, era realizacion deth projècte de localizacion e era verificacion dempús dera localizacion.

Eth hèt de premanir eth site web originau consistís en analizar eth site web entà preveir es dificultats que pòden aparéisher e eth trabalh que supause, premanir es fichèrs entà arrevirar posteriorament e escuélher e premanir es esturments que se tieràn.

Envèrs ara fasa de realizacion, se determinen bèri esturments qu'ajuden as administradors de sites webs a obtier ua arrevirada deth tèxte en diuèrses lengües, en tot persutar enes esturments que permeten arrevirar automaticament castelhan-catalan.

Entà çò qu'ei ara fasa de comprobacion dera localizacion, s?expliquen es punts de contaròtle basics entà garantir qu'era produccion en diuèrses lengües s'age hèt corrèctament.

Important: Es administradors de webs que dessenhen es sites web damb Macromedia Flash dispausen d'un document balhat damb es darrères versions deth programa qu'explique eth sòn usatge entara produccion de webs multilingües.
 
Ensenhador:
	
1. 		Introduccion.
2. 	Qué se vòu arrevirar?
3. 	Coma se dessenhe eth site web entà facilitar era produccion en diuèrses lengües?
3.1. 		Aspèctes técnics.
3.2. 	Contengut textuau.
3.3. 	Contengut gràfic.
4. 	Era fasa de localizacion.
4.1. 		Premanida.
4.2. 	Realizacion.
5. 	Dempús dera localizacion: era fasa de verificacion.
5.1. 		Foncionaus.
5.2. 	Visuaus.
6. 	Era guida d'estil.
	
> 	Bibliografia
			
Marta Torres Vilatarsana ei era autora d'aguest apartat. Era autora arregraís es comentaris d'aguest trabalh a Lluís Jardí, Jordi Mas, Olga Torres e Ricard Vaqué, e a Joan Soler eth sòn trabalh d'actuaitzacion permanenta deth Baromètre der usatge deth catalan en Internet.
 
W3Cpujar: Organisme internacionau que desvolope tecnologies interoperatives (especificacions, directritz, programari e estruments) entà dispausar deth Hilat ath sòn maxim potenciau (http://www.w3.org/International/questions/qa-mono-multilingual.html).

Qué se vòu arrevirar? 
Modèls de desvolopament deth site web multilingüe.

Es pagines web d'un site web multilingüe pòden non èster identiques en totes es lengües. Atau donques, abantes de duplicar o triplicar es pagines en desparières lengües, er administrador de websel webmàster aurà de conéisher fòrça ben quin tipe de site web multilingüe se vòu dessenhar e quines pagines concrètament se vòlen arrevirar. Se pòden distinguir tres modèls de desvolopament de sites webs multilingües:

>  	Eth modèl de contengut personalizat.
>  	Eth modèl de contengut unificat.
>  	Eth modèl ibrid.

Qué se vòu arrevirar?
Modèls de desvolopament deth site web multilingüe.

Eth modèl de contengut personalizat:
Eth modèl de contengut personalizat consistís en adaptar eth contengut e eth dessenh deth site web a un public determinat. Es creadors deth contengut elaboren un contengut e un dessenh desparièr entà cadua des lengües e cada mercat locau.

Aguest modèl ei preferible entàs empreses qu'aufrissen productes que cau comercializar de forma personalizada o ben es empreses que dalhen liuertat as sues filiaus entà definir eth contengut ena sua lengua. Per exemple, ath site web de Cisco Systems podem veir qu'enes sites web d'Argentina e d'espanha an contenguts desparièrs. 

Eth modèl de contengut unificat:
Eth modèl de contengut unificat aprofite toti es elements deth dessenh e deth contengut deth site web originau e sonque arrevire eth tèxte a diuèrses lengües. Atau donques, er aspècte deth site webei exactament parièr en totes es lengües.

D'aguesta forma, s'abaishen es prètzi de dessenh, e se redusissen eth temps de publicacion deth site web en Internet, pr'amor que s'aprofite tot eth dessenh. Es administradors de webswebmàsters que hèn a servir aguest modèl configuren e mantien es site web des d'ua ubicacion centralizada. Entà redusir mès despenes, se pòden deishar bères parts sense arrevirar e er administrador de websel webmàster s'encuedarà de crear o suprimir es enlaci corresponents.

Aguest modèl ei utilisat pes empreses petites damb pas guaire pressupost entara localizacion o ben empreses granes que càmbien eth contengut plan soent e sonque lo pòden contarotlar s'ei eth madeish entà totes es lengües.

Eth modèl ibrid:
Eth modèl ibrid ei eth que mantié eth dessenh deth site web originau mès modifique es contenguts segontes eth public destinatari. En aguest modèl es administradors de webswebmàsters premanissen ua madeisha plantilla entà totes es lengües (es madeishi colors, tipe de lètra, apartats, etc.) e sonque càmbien es tèxtes e es enlaci. A viatges, sonque s'adapten enes tèxtes qüestions plan particulares, coma es quantitats, es nòms des persones de contacte, o ben es enlaci originaus.
Coma se dessenhe eth site web entà facilitar era produccion en diuèrses lengües?

Entà evitar problèmes e estauviar trabalh d'engenharia pendent era fasa de localizacion, se recomane dessenhar eth site seguint critèris d'internacionalizacion. Aguesti critèris tanben facilitaràn eth trabalh des actualizacions següentes.

Era internacionalizacion consistís en crear un site web dera forma mès generica possibla e extrèir-ne tota era informacion que poderie èster pròpria d'ua lengua o cultura determinada. Per contra, era localizacion ei eth procès que consistís en adaptar eth site web a una lengua o cultura d'arribada. Atau donques, elaborar un site web ben internacionalizat permetrà ua localizacion mès rapida e eficaç.

I a recomanacions entara creacion de sites web multilingües e entà comprovar s'un site web ja dessenhat ei premanit entà èster multilingüe. Es mès respectades pes creadors de sites web son es que recomane eth World Wide Web Consortium.

Entà mès informacion sus qüestions d'internacionalizacion, se pòt consultar eth document de preguntes mès freqüents deth grop de trabalh sus internacionalizacion deth World Wide Web Consortium (http://www.w3.org/International/questions.html). 	 

Seguir es recomanacions e estandards internacionaus permeterà:

Qu'eth site web sigue mès accessible e facilment indexable pes cercadors.
Es esturments entà arrevirar de forma assistida poguen reconéisher eth text arrevirable damb mès facilitat.
Qu'es esturments estandard poguen editar era pagina de forma mès satisfactòria.
Qu'eth site web se pogue veir damb diferenti navigadors.

Tot açò contribuïrà, a mès, a hèr un site web mès utilizable. 

L' Usable Information Technology (http://www.useit.com). 	 
Eth concèpte d'usabilitat siguec creat per Jakob Nielsen e hè referéncia ara qualitat qu'a un site web d'èster facil d'utilizar en tot auer compde des aspèctes de navigacion, dessenh, accessibilitat e arqitectura deth site web damb er objectiu de facilitar era experiéncia der usatgèr en lòc de hèr-la mès complicada. Ei eth moment de pensar ena arquitectura deth site web que cau plantejar-se quin tipe d'audiéncia a d'atier. Ei a díder, cau auer present era utilizacion internacionau des sites web se se vòu atier ua audiéncia globau. D'aute costat, cau previer tanben aqueri elements relacionadi damb era psicologia, sociologia, cultura e emotivitat deth destinatari: coma se compòrte?, qué sentís?, quines expectatiues a? 
Louis Rosenfeld i Peter Morville.
Information Architecture fo the World Wide Web.

Aspèctes técnics:
Maugrat qu'eth lenguatge mès abituau de dessenh de pagines web ei l?HTML, es diferenti elements d'un site web pòden contier desparières seqüéncies en lenguatges coma XML, XHTML, Java, JavaScript, ASP, PHP, etc. En aguest estudi/(cambi) aguestes orientacions mos centraram en HTML, mès cau auer present que se pòden utilizar d'auti lenguatges de programacion dera forma que seguís: 

Er usatge d'ASP o PHP e basas de donades permet dispausar de diuèrsi idiòmes en ua pagina unica (ei a díder, non calerie un document HTML entara version idiomatica dera madeisha pagina). Se tracte de programar crides a un petit diccionari personalizat (per exemple, inici = inicio = home). Sonque calerà incorporar un còdi coma<% inici %> enpunt dera pagina a on volgam qu'apareishe eth mot en qüestion. Alavetz, apareisherà ar usatgèr eth mot adequat en foncion dera lengua qu'age escuelhut entà navigar. 
	
Aspèctes técnics:
Maugrat qu'eth lenguatge mès abituau de dessenh de pagines web ei l?HTML, es diferenti elements d'un site web pòden contier desparières seqüéncies en lenguatges coma XML, XHTML, Java, JavaScript, ASP, PHP, etc. En aguest estudi/(cambi) aguestes orientacions mos centraram en HTML, mès cau auer present que se pòden utilizar d'auti lenguatges de programacion dera forma que seguís:
	
Recomanació: Er usatge d'ASP o PHP e basas de donades permet dispausar de diuèrsi idiòmes en ua pagina unica (ei a díder, non calerie un document HTML entara version idiomatica dera madeisha pagina). Se tracte de programar crides a un petit diccionari personalizat (per exemple, inici = inicio = home). Sonque calerà incorporar un còdi coma<% inici %> enpunt dera pagina a on volgam qu'apareishe eth mot en qüestion. Alavetz, apareisherà ar usatgèr eth mot adequat en foncion dera lengua qu'age escuelhut entà navigar.
		
Enes sòns començaments, es pagines d'Internet se codificauen damb eth conjunt de caractèrs der estandard ISO-8859-1 (Latin 1), que sonque permetie escríuer eneslengües occidentaus. 	Es navigadors non auien eth supòrt necessari entà trabalhar damb diferents jòcs de caractèrs, eth HTML non auie etiquetes entà trabalhar damb lengües BIDI (bidireccionals coma er arab o er ebrèu), etc. Per aguesti motius, eth World Wide Web Consortiumtrabalhèc entà eliminar es limitacions der alfabet e arténher que totes es lengües podessen èster presentes en Internet sense problèmes de jòcs de caractèrs, de bidireccionalitat ena escritura, etc.
		
Eth trabalh mès important se desvolopèc sus dus espèctes plan importants: d'un costat, desvolopar estandards entath lenguatge de codificacion dera pagina (ja siguesse HTML, XML, XHTML, etc.) e, d'auta, tanben melhorar eth protocòl de transmission de donades HTTP.
		
Entà acceptar caractèrs non latins se creèc er estandard ISO 10646 e l'ISTD 1 (Internet Official Protocol Standards), un estandard especific entà Internet.
		
Eth protocòl HTTP ei eth protocòl que s'utilitze entà transferir es pagines web des deth 	servidor que les amasse enquiar ordinador que les lieg, ei a díder, er ordinador client. Entà accedir as pagines web multilingües, cau auer respectat es tres recomanacions següentes entà garantir un corrècte foncionament deth protocòl HTTP:
		
1. Cau indicar eth jòc de caractèrs dera pagina que s'envie des der ordinador servidor qu'a era pagina der ordinador der usatgèr que la lieg (ordinador client). Era codificacion de caractèrs dera pagina se ditz paramétre charset e s'indique dera forma següent.
Se pòt trapar mès informacion sus paramétre charset en http://www.w3.org/International/O-HTTP-charset.html. 	 
Se pot veir era codificacion de caractèrs dera pagina normaument ena prumèra linha deth còdi hònt.
Damb eth navigador Firefox: Cau hèr clic a Visualiza > Informacion dera pagina o ben prémer era combinacion de tecles Ctrl+I. Se daurirà era hièstra Informacion dera pagina, ena quau cau seleccionar era pestanha Generau.
En exemple vedem era Informacion dera pagina dera URL http://www.softcatala.org/

Cau indicar er idiòma dera que s'envie ath servidor ena entèsta dera pagina (o head). Es còdis d'idiòma dera pagina se prenen dera lista de còdis d'idiòmes establida pera ISO 639. S'era pagina ei en lengua catalana s'indique dera forma que seguís.
 
Cau indicar er idiòma que compren er usatgèr. Aguest hèt se nomente "negociacion d'idiòma". S'era web ei multilingüe, ena pagina iniciau apareisherà bèth sistèma entà escuélher era lengua:
Ua lista desplegabla damb es nòms des lengües en format tèxte (aguesta opcion ei desaconselhada peth W3C perqué pòt dar errors ena visualizacion de caractèrs).
Drapèus o d'auti grafics que simbolizen es lengües (aguesta opcion tanpòc se recomane perqué soent non i a una correspondéncia dirècta entre lengua e drapèu).
Es nòms des lengües inserides en un grafic, com ara un mapa (opcion recomanada peth W3C) o ben es nòms des lengües damb un enlaç ara pagina iniciau de cada idiòma. 

Identificacion deth tèxte arrevirable:
Entà localizar eth site web en ua aute lengua, calerà arrevirar tot eth contengut textuau. Er administrador de webs a d'èster conscient qu'a viatges era identificacion deth tèxte arrevirable non ei senzilha e cau facilitar aguest trabalh se s'encomane a ua empresa extèrna.

Quausevolh aplicacion qu'analise eth còdi HTML a d'èster actualizada soentt entà controlar es darrères innonvacions entàs fichièrs de format HTML. A d'èster fiabla en moment de trapar cadies de tèxte, per plan amagades que siguen. Quauqui lòcs entà cercar-les son:
Darrèr des imatges (tèxte dera etiqueta Alt). Per exemple, <alt=?Generalitat de Catalonha?>
	
Capturades en imatges que cau redessenhar entà poder-les arrevirar (GIF, JPEG):
Simplements amagades (contengut meta, paraules clau, descripcions deth contengut).
En seqüéncies o scripts (Java, Javascript, VBscript).
En taules dera basa de donades.
En formularis.
Animades.

Es tèxtes arrevirables que s'acaben de listar se pòden classificar segontes era sua visibilitat (de mès a mens visible). Aguesta classificacion pòt ajudar ar administrador de webs a comprobar posteriorament se tot eth tèxte a estat arrevirat.
	
Tèxte visible en format tèxte: tèxte des títols, paragrafs de tèxte, etc. Eth tèxte ei visible quan vedem era pagina en un navigador. Tèxte visible en format grafic integrat en imatges. Tèxte de visualizacion condicionada, ei a díder, tèxte que sonque se pòt veir quan er usatgèr hè bèra accion que mòstre eth tèxte. Per exemple, ei eth tèxte que pòt aparéisher quan passam er arrat peth dessús d'un enlaç. Tèxte invisible que non se pòt veir damb eth navigador. Per açò, ei un tèxte que non pòden hèr a servir d'auti programes, com ara es cercadors, per exemple, quan s'utilize eth tèxte invisible des etiquetes meta deth còdi HTML entà identificar es mots clau KeyWords. 

D'autes recomanacions entà facilitar era internacionalizacion deth contengut textuau:

1. Caracters Unicode:
Eth tèxte entath web a d'estar normalizat entà poder-se visualizar corrèctament. En cas deth tèxte Unicode, se recomane era normalizacion mejançant NFC (Normalization Form C), ua des quate formes de normalizacion definides per Unicode. Aguesta norma afavorís es formes compausades des caractèrs e, a mès, non càmbie es caractèrs de compatibilitat entàs autes representacions, hèt que poderie provocar ua pèrta d'informacion. Er estandard Unicode ei eth grop de caractèrs de reférencia der HTML e XML. Damb es caractèrs d'Unicode, es grafies catalanes (l·l, ç, accents dubèrts, etc.) se liegeràn perfèctament en quausevolh navigador e des de quausevolh país deth mon.

Vedetz ara seguida es còdis unics dera basa de donades de caractèrs Unicode assignadi a bères grafies catalanes:
Entà mès informacion sus er NFC se pòt visitar http://www.unicode.org/unicode/reports/tr15/


2. Elements culturaus:
Se recomane evitar tot aquerò que dificulte era adaptacion ara cultura d'arribada: referéncies culturaus, umor, coloquialismes, referéncies istoriques, etc.
  	
3. Terminologia:
Cau utilizar ua terminologia coerenta en tot eth site web. Era coeréncia facilite era comprenença de concèptes pr'amor qu'un concèpte tostemp se nomente damb eth madeish tèrme. En aguest sentit, se recomane qu'er administrador deth site web aja un glossari o hònt de referéncia terminologica, com ara ethCercaterm deth Termcat (http://www.termcat.net/cercaterm) o eth Recuelh de tèrmes de Softcatalan (http://www.softcatala.org/projectes/eines/recull/recull.htm). Atau donques, un madeish boton aurie de nomentar-se tostemp dera madeisha forma, per exemple, s'escuelhem "Entà darrèr", non auríem de trapar autes variantes com "Tornar", "Anterior", etc.

Aspèctes relatius ath contengut gràfic: 
Quan se parle de contengut grafic, se hè referéncia as imatges en un document HTML, qu'acostumena etiquetar-se dera forma següenta: 

Es imatges des pagines web pòden èster en formats diferenti: GIF, JPEG, PNG, etc. En procès de localizacion, es grafics son importanti pr'amor que bèth un incorpòre tèxte que calerà arrevirar.

Entà diferenciar es imatges en fonccion dera lengua deth tèxte que contien se pòt explicitar eth nòm dera lengua en acabament deth nòm der achiu. Rebrembar que non se recomane arrevirar es nòms des archius des imatges. P. ex.: Recomanacions entà facilitar era internacionalizacion deth contengut grafic:

1.	Endreçar es archius de grafics sense tèxte en ua carpeta separada des archius de tèxte. Atau non calerà duplicar toti es grafics entà cada lengua, sonque aqueri que contien tèxte. D'aguesta forma se simplifique era gestion d'archius e s'estàuvie espaci fisic en servidor a on se sauve eth site web.

Veigam un exemple:Ena figura de baish i a ua estructura d'archius d'un site web:

Es carpetes "00" i "01" contien documents HTML.
Era carpeta "imatges" contie totes es imatges deth site web, quauqu'ues son enlaçades mès d'un còp damb diuèrsi documents HTML contenguts en "00" e "01". D'aguesta forma non cau endreçar era madeisha imatge mès d'un viatge a "00" e a "01".

Diferenciar d'aguesta forma es grafics qu'an un tèxte arrevirable des quaus non n'an. D'aguesta forma s'accelère eth procès d'analisi des archius e s'estàuvie espaci en servidor, ja que sonque se dupliquen es imatges que contien tèxte en lengües desparières.
  	
Ara seguida se prepausen dues solucions alternatiues:
Diferenciar es imatges damb tèxte des autes que non n'an nomentant-les damb un nòm que comence pera letra t. D'aguesta forma, s'endreçam es archius per orde alfabetic reconeisheram facilament era sèrie d'archius que contien tèxte (ena figura següenta apareishen seleccionadi damb blu).

3. Elaborar es archius grafics en format .GIF e .JPG per capes. En ua capa se definís eth hons deth grafic, en ua auta eth tèxte, en ua auta eth diboish en prumèr plan, etc. D'aguesta forma, ei aisit modificar era capa de tèxte e sustituïr eth tèxte originau peth tèxte arrevirat. Se totes es parts des grafics s'intègren en ua capa, serà impossible isolar eth tèxte e calerà tornar a dessenhar era imatge.

Elaboracion per capes d'un boton damb tèxte:

Proporcionar as persones qu'arreviren es grafics es tipes de letra que s'an utilizat. D'aguesta forma er administrador de webs s'assegure qu'eth gràfic localizat aurà eth madeish aspècte qu'eth grafic originau.
  	
5. Deishar espaci addicionau dempús deth tèxte incorporat en grafics de forma que, s'era arrevirada ei mès longa, non calgue modificar eth gràfic, perque s'age previst qu'era arrevirada pòt èster mès longa.

En exemple, eth boton damb eth tèxte "D'acòrd" a espaci suficient entà poder arrevirar-lo en anglés "Ok", mès non i a espaci suficient entà ua arrevirada mès longa com "De acuerdo". Possiblament calerie hèr un boton nau pendent eth procès de localizacion ath castelhan. Ahíger tanben coma se eth boton a espaci suficient entà ua arrevirada mès longa, non calerie hèr un boton nau.

Era guida d'estil:
	
Entà acabar aguest conjunt de recomanacions, se considère important prepausar era possibilitat de dispausar ena empresa d'ua guida d'estil que recuelhe toti es acòrds sus es critèris adoptats respècte as qüestions de localizacion d'un site en diuèrses lengües.

Era guida d'estil ei un document damb instruccions especifiques sus diferenti aspèctes der estil d'un site web. Pòt èster util entar administrador de web enes casi que seguissen:

Entà coordinar dus o mès administradors de webs que participen ena creacion, arrevirada e actualizacion deth site web.

Entà qu'es administradors de webs poguen proporcionar aguesta guida as collaboradors dera elaboracion deth site web e auer era seguretat qu'er estil serà corrècte e coerent.

Entà evitar es discordances lingüistiques enter es versions d'un mateish web.

Era guida d'estil poderie includir es qüestions que se presenten ara seguida. Es decisions sus cada qüestion son prenudes pera empresa en fonccion des sòns interèssi.

Qüestions tecniques:

Instruccions sus era estructura des directoris e des archius.

Instruccions sus era gestion des archius.

Esturments de creacion d'un site web.
	
Qüestions de format:

Informacion sus eth format e eth dessenh qu'er administrador de webs considère que cau includir en un document de consulta dera empresa.

Estils de títols, paragrafs, listes, enumeracions, etc.

Qüestions lingüistiques:

Registre de lengua deth site (formau, informau, dirècte, sofisticat, etc.).

Estils de traduccion des diferenti elements dera pagina: botons, menús, nòms des enlaci, tèxte des grafics, etc.

Listat des acronims e abreviacions que son presents en tèxte originau e qu'es traductors dilhèu non saben a qué hèn referéncia.

Formes d'exprimir es quantitats (unitats de mesura, monedes, etc.).

Usatge de majuscules e minuscules.

Critèris de ponctuacion.

Glossari des mots que son presents en web.

etc.

Qüestions d'adaptacion culturau:
Determinar qué cau hèr damb era informacion sus es contactes (telefons e adreces), es prètzi, es aufèrtes, grafics localizats (drapèus, fotografies de lòcs concrèts, etc.) que s'agen d'arrevirar en diferenti lengües.

Version resumida.

0. 	Presentacion.
1. 	Perqué ei important adaptar eth web as preferéncies deth client?
2. 	Com s'adapte un web ath public objectiu dera empresa?
3. 	Un web multilingüe ei ua bona inversion?
4. 	Ei de bon auer un web multilingüe?
5. 	Quin prètz a un web multilingüe?
6. 	Perqué ei important qu'eth site web dera empresa sigue en catalan?
7. 	Modèls de pagina d'acuelh.
8. 	Quin supòrt aufrís era Administracion?


Ua des bases dera politica comerciau des empreses ei era determinacion deth sòn public objectiu e era adaptacion des productes e servicis qu'aufrissen "e dera publicitat que hèn d'aguesti" ath perfil des clients potenciaus.

Era aparicion deth web coma nau sistèma de comunicacion, interaccion e transaccion, que permet d'arribar a quinsevolh persona connectada a un ordinador en quausevolh lòc deth mon, hè mès necessària era adaptacion dera comunicacion empresariau as diuèrsi clients potenciaus. Ua adaptacion que cau reflectir tant enes contenguts coma ena lengua ena que s'exprimissen.

Internet ei un nau canau de vendes entàs empreses globaus e ath viatge locaus. Quan ua empresa informe, hè publicitat, aten as clients o ven per Internet a d'auer present qu'eth sòn servici pòt auer un abast territoriau fòrça gran u2013pot èster globau-, mès qu'eth client tostemps serà locau, ei a díder, aurà ues caracteristiques concrètes e serà estacat a un territòri, ua cultura e ua lengua determinades. Aufrir productes e servicis ena lengua pròpia des clients ei un valor ahigut que pòt contribuïr a fidelizar-les, perquè permet d'artenher proximitat e aumentar era satisfaccion des clients. D'un aute costat, er entorn web facilite fòrça, tant des deth punt de vista tecnic coma de despenes, eth multilingüisme.

Aguest estudi se dirigís as empreses e entitats que desvolopen era sua activitat en Catalonha o ben qu'an era poblacion catalana coma public objectiu. S'a elaborat damb era finalitat de fomentar er emplec deth catalan enes webs d'empresa, a compdar de dus principis:

Sensibilizar es empresaris sus es auantatges comerciaus qu'a d'ahíger era lengua catalana enes webs destinades a un public de Catalonha
Orientar tecnicament as empreses, e especiaument as responsables des webs, en dessenh e era produccion des sites webs multilingües.

Eth trabalh s'estructure en dus capítols diferenciats e relativament independents, un dirigit as empresaris e un aute as técnics responsables deth web.

Arregraïm a Marta Torres Vilatarsana era sua collaboracion ena elaboracion d'aguest apartat adreçat a empresaris. 

Un web multilingüe ei ua bona inversion?

Eth hèt d'includir ath web dera empresa era lengua d'un grop significatiu de clients produsís mès beneficis que non pèrtes.

Diuèrsi estudis amassadi peth Govèrn deth Quebec (Octobre 2001. http://www.cslf.gouv.qc.ca/Publications/PubF167/F167.pdf), empròven coma un web multilingüe ei una bona inversion, pes rasons que seguissen:

Es clients s'estimen tier era sua lengua abantes que ua auta lengua en quin aspècte que sigue, e tanben en Internet. Er emplec dera lengua deth client ei un servici mès qu'aufrís era empresa, ei ua estratègia de proximitat qu'aumente era satisfaccion des clients e facilite era fidelizacion.
Es clients comprenen melhor es messatges comerciaus produsits ena sua lengua. Era manca de comprenença lingüistica deth messatge comerciau implique era pèrta d'un client.
Es clients rebremben melhor es messatges comerciaus produsits ena sua lengua.
Es messatges comerciaus produsits ena lengua des clients influïssen mès ara ora de crompar un producte.

Per tot aço eth hèt d'includir ath web dera empresa era lengua d'un grop significatiu de clients produsís mès beneficis que non pèrtes. Eth hèt de non includir pòt provocar ua pèrta de clients ath web dera competéncia qu'age era sua opcion lingüistica.
Er entorn web aisís extraordinàriament era creacion, eth mantenement e era difusion dera informacion:

Rapida e economica difusion dera informacion. Eth messatge dera empresa pòt arribar a toti es naui clients potenciaus sense despeses d'impresion o despartiment e d'ua forma mès rapida que damb es mejançants d'impression tradicionaus. Coma solucion de comunicacion, se pòt adaptar a quin volum que sigue e tipe de public e projectar-se en quin lòc que sigue.
Rapida actualizacions des contenguts. Es contenguts deth site web, especiaument es qu'an de besonh actualizacions plan soent, se pòden publicar e revisar en pagines lengües de forma simultanèa e rapida sense eth besonh de demorar es tèrmes de liurament pròpis deth materiau imprimit.
Arrevirades mès senzilles. S'era empresa ja a una sita web en ua lengua, es contenguts ja son en format digitau. En capítol Recomanacions entàs responsables de webs, s'aufrís ua cordiòla de critèris que pòden ajudar a premanir es materiaus deth site web de forma que sigue mès aisit e economic revirar-les a d'autes lengües.
Facila esmena d'errades. Era empresa pòt contarotlar en tot moment qu'era qualitat lingüistica deth sòn site web sigue excellent en totes es lengües, pr'amor que s' i a un error en web se pòt corregir rapidament, a diferéncia des errors en auti formats e supòrts. 

Calcular eth prètz dera adicion de lengües depén des particularitats de cada web: non ei çò de madeish era web d'un supermercat (damb una basa de donades qu'a un catalòg de productes diponibles entà una venta en linha) qu'eth catalòg d'ua empresa de servicis informatics (damb mès volum textuau e damb una finalitat informatiua).

En capítol dirigit as responsables de webs se hèn diuersi recomanaments de dessenh e s'especifique a partir de quini paramètres se calcule eth pressupòst de localizacion d'un site web. De totes formes, se pòden hèr tres afirmacions generaus: 

Es empreses que se dirigissen a clients que viuen en Catalonha hèn una bona inversion en moment que includissen era version catalana ena web, pr'amor qu'aumenten era satisfaccion d'una bona part des clients. Aguest hèt se pòt afirmar a compdar de factors coma:
Un web multilingüe ei una bona inversion per qué...

Els clients preferissen utilizar era sua lengua abantes qu'ua auta lengua en quinsevolh ambit, e tanben en Internet. Er usatge dera lengua deth client ei un servici mès qu'aufrís era empresa, ei ua estratègia de proximitat qu'aumente era satisfaccion des clients e facilite era fidelizacion.

Perqué ei important qu'eth site web dera empresa sigue en catalan?

Era empresa pòt escuélher diuèrses opcions d'acuelh en sòn site web segontes era lengua. Ei important qu'er empresari sigue conscient d'aguest hèt, pr'amor qu'aguesta causida a uns efèctes immediats ena imatge qu'era empresa aufrís as clients que visiten eth site web, coma ja s'a tractat enes apartats anteriors.

Cau, tanben, auer present bèth detalh tecnic qu'acomòde era causida dera lengua per part deth client. Era bona o dolenta gestion d'aguesti aspèctes ei important entà qu'eth visitaire deth site web (client reau o potenciau) se sente respectat ena sua causida dera opcion lingüistica. Ara seguida se descriuen es desparièrs modèls de pagina d'acuelh e s'avalore era sua idoneïtat entà cadun des perfils empresariaus.

Pagina monolingüe
Pagina multilingüe damb lengua predeterminada fixa
Pagina multilingüe damb lengua predeterminada variabla
Pagina multilingüe sens lengua predeterminada
	
Quin supòrt aufrís era Administracion?
	
Entàs empreses qu'externalisen eth dessenh e era produccion deth sòn site web, era Secretaria de Politica Lingüistica dera Generalitat de Catalonha aufrís informacion sus empreses de servicis web que se pòden encuedar dera creacion e actualizacion de sites web en catalan e en d'autes lengües. Era lista actualizada se pòt trapar en http://www6.gencat.net/llengcat/informat/internet.htm.
	
En cas qu'era empresa assumisqui aguesti prètzhèts internament, ara sua disposicion:

Informacion sus servicis e professionaus dera lengua (arrevirar e revisar tèxtes) en http://www6.gencat.net/llengcat/scripts/sial/menusl.asp.
Informacion sus tecnologies dera llengua: esturments entà arrevirar automaticament, verificadors ortografics, reconeishement e sintèsi dera parla, etc., en http://www6.gencat.net/llengcat/informat/tecn.htm.
Un servici personalizat d'atencion de consultes lingüistiques, per Corrèu electronic o per telefon, e revision de tèxtes bracs. Cau dirigir-se tath burèu que correspon per zòna geografica deth Consòrci entara Normalizacion Lingüistica (http://www.cpnl.org/xarxa/directori.htm).
Informacion sus recorsi lingüistics, coma diccionaris electronics e d'auti esturments, disponibles en linha. Destaquen, coma adreces d u2018interès:

Cercaterm: basa de donades terminologica multilingüe creada peth centre de terminologia Termcat. http://www.termcat.net/cercaterm.
Web dera lengua catalana. Recuelh de recorsi lingüistics utils entàs empreses: http://www6.gencat.net/llengcat/sector/basics.htm.
Web deth Consòrci entara Normalizacion Lingüistica: http://www.cpnl.org/recursos/index.htm.
Es clients comprenen melhor es messatges comerciaus produsits ena sua lengua.
Es clients rebremben melhor es messatges comerciaus produsits ena sua lengua.
Es messatges comerciaus produsits ena lengua des clients influïssen mès en moment de crompar un producte.

Per un aute costat, era Direccion Generau de Comerç deth Departament de Torisme e Consum, en contèxte des sòns programes de dinamizacion comerciau, aufrís ajudes economiques as petites empreses comerciaus detalhistes e entitats sens finalitat de lucre e damb personalitat juridica pròpria que confeccionen pagines web de promocion o comercializacion des sòns productes, servicis e imatge, les arreviren.

Entà qué servís?

Es empreses que s'adrècen as clients residents en Catalonha hèn ua bona inversion quan includissen era version catalana en web, pr'amor qu'aumenten era satisfaccion d'ua bona part des clients. Podem afirmar aguest aspècte a compdar de factors coma:
Eth coneishement generalizat deth catalan, e eth sòn usatge abituau en ua part importanta dera populacion. 		
Eth naut indèx de connexion en Internet des catalans.
Era importanta preséncia dera lengua catalana en Internet.
Er èxit des versions catalanes des webs de plan d'empreses.

Entà conéisher quin ei eth comportament des clients catalans en moment de navigar pes webs qu'aufrissen es versions catalana e castelhana, s'a realizat un estudi de camp a compdar d'ua mòstra d'empreses as quaus s'an demanat donades sus eth nombre de visites que receben en cada pòrta lingüistica e eth volum de negòci que s'a generat en cada lengua deth web. Es empreses enquestades an estat: Condis, Caprabo, Cooperativa Agropecuària de Guissona (CAG), Caixa d'estalvis i Pensions de Barcelona, "la Caixa", e Caixa Sabadell. Es donades obtengudes demòstren damb claredat que:
Entre un 80% ("la Caixa") e un 98% (Cooperativa Agropecuària de Guissona) des clients de Catalonha escuelhen era lengua catalana: entà interaccionar en entorns web e entàs sues transaccions economiques en Internet.
Quan era empresa adapte es lengües deth sòn web ath mercat locau coma estratègia de proximitat damb eth client, eth client finau retorne eth gèste (e era inversion que supause) e contribusís a incrementar eth volum de negòci dera empresa.

Aguestes orientacions s'adrècen as empreses e entitats qu'an era populacion catalana entre eth sòn públic objectiu, damb eth propòsit de conscienciar sus era importància estrategica en actuau mercat d'utilizar eth catalan enes sòns webs. Aguest estudi informe sus es recorsi lingüistics e es ajudes administratiues existentes (version complèta) per un costat, e servís entà orientar tecnicament as responsables des webs (version webmaster).

Perqué ei important adaptar eth web as preferéncies deth client?

Dera madeisha forma coma er empresari adapte eth sòn producte as gusti deth client, tanben semble lògic que dirigisque eth sòn messatge publicitari ena lengua deth client. Donc, fin finau, adaptar-se ara lengua deth client ei adaptar-se a ua des sues preferéncies.

Plan d'empreses modifiquen es sòns productes segontes es preferéncies de cada grop de consomidors. Per exemple, eth gust de bevendes refrescantes de multinacionaus coma era Coca-Cola varie d'un país ar aute. O era ofèrta des rèstaurants dera cadia Pizza-Hut ahígen ingredients pròpris de cada país a on era empresa trabalhe. Metem un exemple d'empresa catalana, es enterlesques de Pans & Company càmbien segontes se les demanam en Tarragona o en Lisboa. Se mos desplaçam tà un establiment de Portugau poderam saborejar era enterlesca Barcelona "pòrte pièch de poret, vegetaus e remolada", que non se ditz atau ena ciutat que li da eth nòm, senon enterlescada Vegetal. Ath delà des nòms des productes, es empreses de minjar rapid coma Pans & Company s'adapten as gusti locaus: chuquen eth pan damb era tomata e modifiquen es ingredients des amanides segontes es tradicions de cada país a on s'implanten.
imatge decorativa

Dera madeisha forma coma er empresari adapte eth sòn producte as gusti deth client, tanben semble lògic que dirigisque eth sòn messatge publicitari ena lengua deth client. Donc, fin finau, adaptar-se ara lengua deth client ei adaptar-se a ua des sues preferéncies.

En cas d'Internet, era web dera empresa complís un ròtle doble:

Da ua imatge dera empresa, ei era sua carta de presentacion a Internet e hè era fonccion de veirina dera empresa duberta 24 ores a tot eth mon. Era empresa ei en Internet damb era volentat de construsir marca (branding).
A despiet deth ròl informatiu o promocionau, s'er empresari ac desire, eth web dera empresa pòt èster ua plataforma de transaccion: pòt aufrir eth catalòg de productes e servicis dera empresa damb era finalitat que crompiguen o se contracten enes botigues o punts de venda tradicionaus (comerç presenciau) e tanben pòt aufrir transaccions comerciaus mejançant Internet (comerç electronic).

En andús casi, era empresa ei en Internet damb er objectiu d'embelinar es clients e fidelizar-les.
Internet ei un miei globau que permet era comunicacion, era interaccion e era transaccion entre empreses e persones de quin punt deth mon. Ena practica, mès, se ten soentt coma un miei locau entà amiar a terme operacions que enquia ara sonque se podien materializar per
miei dera atencion personau o telefonica o eth corrèu postau. Eth doble caràcter, globau e de proximitat, qu'an es comunicacions per Internet hè qu'er usatge de diuèrses lengües, que permet ar usatgèr era triga lingüistica, implique una melhora des servicis que s'aufrissen per aguest miei.

Tancar nota.

D'aguesta dualitat globau-locau d'Internet a neishut eth concèpte de glocalizacion, sus eth quau trabalhen diuèrsi organismes internacionaus. Enes revistes de prestigi coma Global Networks: A Journal of Transnational Affairs (http://www.globalnetworksjournal.com/) se hèn reclam dera diferéncia entre es mercats globau e locau. Entad açò qu'ei referéncia ara globalizacion, existessen conferéncies internacionaus (http://glocalforum.existhost.com/gf/...) e publicacions especifiques (http://glocalforum.existhost.com/...) qu' analisen aguest fenomèn. Ath delà i a prèmis comaer ELECT Best Global Website Award (http://www.bestglobalwebsiteaward.com/) qu'an coma finalitat era promocion e eth reconeishement des webs multilingües pensades entà comercializar productes o servicis globaument mès en tot respectar es especificitats des mercats locaus.

Quan una empresa informe, hè publicitat, atén as clients o ven per Internet a d'auer present coma eth sòn servici pòt auer un espandi territoriau plan ample "pòt èster globau", mès eth sòn client tostemp serà locau, ei a díder, aurà ues caracteristiques concrètes e serà rèstacat a un territòri, ua cultura e una lengua determinats. Ei possible qu'era empresa veiga en sòn web una hièstra tath mon, mès tanben a de veir ua veirina e un taulièr metudi laguens de casa o deth burèu des sòns clients. Pr'amor qu' Internet ei sustot un esturment de proximitat damb es sòns clients, perque favorís era comunicacion entre empresa e client en entorn pròpi e coneishut deth client, aquiu a on se trape comòde (era intimitat de casa sua, era privacitat deth sòn lòc de trabalh). Per açò ei tan convenable entara empresa adaptar eth servici e era comunicacion ath sòn entorn culturau e lingüístic.

Presentacion.

Aufrir productes e servicis ena lengua pròpria des clients ei un valor ahijut que pòt contribuïr a fidelizar-les, pr'amor que permet d'arténher proximitat e aumentar era satisfaccion des clients. D'un aute costat, er entorn web facilite extraordinariament, tant des deth punt de vista técnic coma de despeses, eth multilingüisme.

LEI 1/1998, DE 7 DE GÈR, DE POLITICA LINGÜISTICA.
 
ETH PRESIDENT DERA GENERALITAT DE CATALONHA.

Sigue notori a toti es ciutadans qu'eth Parlament de Catalonha a aprovat e jo, en nòm deth Rei e cossent damb çò qu'establís er article 33.2 der Estatut d'Autonomia de Catalonha, promulgui era següenta LEI.

Preambul:

I. Significat e situacion dera lengua catalana.

Era lengua catalana ei un element fonamentau dera formacion e personalitat nacionau de Catalonha, un esturment basic de comunicacion, d'integracion e de coesion sociau des ciutadans e ciutadanes, damb independéncia deth sòn origen geografic, e eth ligam privilegiat de Catalonha damb es autes tèrres de parla catalana, damb es quaus forme ua comunautat lingüistica qu'a aportat ath long des segles, damb votz originau, ua valuosa contribucion ara cultura universau. Ath delà, a estat testimòni de fidelitat deth pòble catalan envèrs era sua tèrra e era sua cultura especifica.

Forjada originàriament en territòri de Catalonha, compartida damb d'autes tèrres enes quaus recep tanben denominacions populares e tanben legaus diuèrses, era lengua catalana a estat tostemp era pròpria deth país e, coma tau, s'a vist afectada negatiuament per quauques eveniments dera istòria de Catalonha, que l'an amiada a ua situacion precària. Aguesta situacion ei dada per diuèrsi factors, coma son era persecucion politica qu'a patit e era imposicion legau deth castelhan pendent mès de dus segles e miei; es condicions politiques e socioeconomiques en que se produsiren es cambis demografics des darrères decades, e, encara, eth caractèr de lengua d'àmbit restringit qu'a, similar ath de d'autes lengües oficiaus d'euròpa, especiaument en mon actuau, en qu'era comunicacion, era informacion e es indústries culturaus tendissen ara mondialisacion.

Com resultat, donques, de totes aguestes circumstàncies, era situacion sociolingüistica de Catalonha ei aué complèxa. Era realitat d'ua lengua pròpria que non a artenhut era plea normalisacion, e qu'a un nombre de parlants relatiuament petit en contèxt internacionau conviu damb er hèt de que molti des ciutadans e ciutadanes de territòri de Catalonha an coma lengua mairau era lengua castelhana, ena que s'exprèssen preferentment e a compdar dera quau an contribuït, tot soent, a enriquir de manèra significatiua era madeisha cultura catalana, contribucion hèta atau madeish per d'auti ciutadans e ciutadanes en d'autes lengües. Aguesta realitat, donques, exigís ua politica lingüistica qu'ajude eficaçament a normalisar era lengua pròpria de Catalonha e que, ara ora, garantisque un respècte escrupolós as drets lingüistics de toti es citutadans e ciutadanes.

II. Eth marc juridic:

Eth marc juridic actuau dera lengua catalana ei determinat pera Constitucion Espanhòla de 1978 e per Estatut d'Autonomia de Catalonha de 1979.

Era prumèra, tot e reconeishent era diuersitat des pòbles qu'intègren er Estat espanhòu, establís en article 3 que "eth castelhan ei era lengua espanhòla oficiau der Estat" e coma tau lengua oficiau, toti es espanhòus an eth déuer de coneishé-la e eth dret de serví-se'n. Ath delà, era Constitucion ditz que "es autes lengües espanhòles seràn tanben oficiaus enes respectiues comunautats autonòmes cossent damb es sòns estatuts".

Er Estatut d'Autonomia, en article 3, dispause: "1. Era lengua pròpria de Catalonha ei eth catalan. 2. Er idiòma catalan ei oficiau de Catalonha, atau coma tanben n'ei eth castelhan, oficiau en tot er Estat espanhòu. 3. Era Generalitat garantisarà er usatge normau e oficiau d'andus idiòmes, prenerà es mesures de besonh pr'amor de garantisar eth sòn coneishement e crearà es condicions que permeten arribar ara sua igualtat plea en çò que tanh as drets e déuers des ciutadans de Catalonha. 4. Era parla aranesa serà objècte d'ensenhament e d'especiau respècte e proteccion."

Aguestes disposicions estatutàries sigueren desvolopades pera Lei 7/1983, deth 18 d'abriu, de normalisacion lingüistica, d'enorme trascendéncia ena istòria dera lengua, que comportèc era despenalisacion deth catalan e en catorze ans de vigéncia n'a permetut era extension deth coneishement entre era grana majoria dera poblacion e ua politica concertada entre toti es sectors dera societat, que s'a materialisat en procès de normalisacion lingüistica.

En temps de vigéncia dera Lei s'an produsit cambis trascendents: en camp tecnologic, s'a generalisat er usatge dera informatica e des autopistes dera informacion; en camp culturau e comerciau, s'a establit era libertat de comèrç qu'a generalisat es dèishes culturaus, especiaument en mon des comunicacions e der audiovisuau; en camp politic, d'un costat, Espanha s'a incorporat ara Comunautat Economica Europèa, aué Union Europèa, regida peth principi deth multilingüisme, e d'un aute costat, era Generalitat a assumit moltes des competéncies previstes en Estatut, e, en camp sociau e sociolingüistic, s'a generalisat eth coneishement deth catalan, generalisacion que non tostemps a comportat un creishement similar enes usatges publics, e s'a produsit un cambi notable enes fluxi migratòris. Tanben i a agut ua importanta evolucion det dret lingüistic en nòste país, dada en grana part ara jurisprudéncia deth Tribunal Constitucionau e, en part, ara legislacion catalana e as estudis doctrinaus. Finaument, cau remercar eth contengut de diuèrses resolucions deth Parlament Europèu: de 30 de noveme de 1987, sus es lengües e cultures des minories regionaus e etniques ena Comunautat Europèa; era der 11 de deseme de 1990, sus era situacion des lengües ena Comunautat e era dera lengua catalana; deth 9 de hereuèr de 1994, sus es minories lingüistiques e culturaus dera Comunautat Europèa. Tanben cau remercar era Carta europèa des lengües regionaus minoritàries, adoptada com a convencion peth Comitè de Ministres deth Conselh d'euròpa eth 5 de noveme de 1992, e, encara, dera Declaracion universau de drets lingüistics, aprovada en Barcelona eth 6 de junh de 1996, en Barcelona, que compdèc damb eth supòrt unanim deth Congrès des Diputats e deth Parlament de Catalonha.

III. Es objectius d'aguesta Lei:

Totes aguestes circumstàncies an hèt aconselhable de modificar e actualisar era Lei de 1983 e renauir er acòrd politic e sociau que i aguec alavetz, entà consolidar eth procès impulsat pera Lei de normalisacion lingüistica en àmbit dera administracion e der ensenhament, adaptar as besonhs d'aué era regulacion des mieis de comunicacion e es indústries culturaus e establir ua normatiua lingüistica adreçada ath mon socioeconomic, tot amassa damb er objectiu d'auançar ena generalisacion deth coneishement complèt e d'usatge normau dera lengua catalana, era quau causa a de perméter dar un nau usatge sociau dera lengua.

Era modificacion e era actualisacion dera Lei de 1983 an de perméter tanben consolidar eth compromís estatutari d'arribar ara plea igualtat en çò que hè as drets e es déuers lingüistics e de manèra especiau, es de conéisher es dues lengües oficiaus e utilisà-les, causa que compòrte que, cossent damb eth marc estatutari vigent, es ciutadans e ciutadanes de Catalonha auràn de conéisher era lengua catalana e castelhana e auràn eth dret de serví-se'n.

Entà continuar aguest impuls, ei tanben deth tot indispensable modificar era normatiua estatau europèa, e refermar es politiques de foment e es dotacions pressupostàries corresponentes.

IV. Eth contiengut e era estructura d'aguesta Lei:

Aguesta Lei formule es concèptes juridics de lengua pròpria e lengua oficiau. Atau, eth concèpte de lengua pròpria aplicat ara catalana obligue as podèrs publics e es institucions de Catalonha a protegí-la, a serví-se'n de manèra generau e a promòi-ne er usatge public a toti es nivèus. Eth concèpte de lengua oficiau, aplicat ath catalan e ath castelhan, garantís as ciutadans e ciutadanes es drets subjectius, que son proclamadi explicitament, a apréner es dues lengües, a podè-les hèr a servir liurament en totes es sues activitats publiques e privades, a èster servidi ena qu'escuelhen enes sues relacions damb es administracions, e, de manèra graduau e progressiua, damb toti es agents sociaus qu'auferisquen servicis ath public, e a non èster descriminadi per rasons de lengua. En tot auer en compde aguesti principis, era Lei regule er usatge des dues lengües oficiaus en Catalonha e establís mesures d'emparament e promocion der usatge deth catalan entà artenhé-ne era normalisacion e es mesures de foment entà garantí-ne era preséncia en toti es encastres.

En encastre oficiau e administratiu, establís qu'es administracions e es institucions catalanes an d'emplegar de manèra generau eth catalan, sense prejudici deth dret des ciutadans e ciutadanes a adreçà-se-i ena lengua oficiau que triguen, e proclame era plea validesa de tota era documentacion publica e privada en quaussevolh des dues lengües oficiaus, damb plea independéncia dera ua damb respècte dera auta, en toti es encastres, includits era Administracion der Estat, era Administracion de justícia e era des registres publics.

En çò que tanh ar ensenhament, garantís eth plen coneishement des dues lengües a tota era poblacion, e ara ora garantís qu'er alumnat non sigue discriminat ne separat en grops diferenti, en tot mantier eth sistèma de conjuncion lingüistica aplicat ara empara dera Lei deth 1983, e cossent damb era jurisprudéncia deth Tribunau Constitucionau. Tanben s'establissen mesures de foment dera docéncia universitària en catalan.

En encastre des mieis de comunicacion, e en marc des competéncies dera Generalitat, se regule er usatge deth catalan enes emissores de ràdiodifusion e de television, entà per'mor de garantir era preséncia dera lengua pròpria en espaci radiofonic e televisiu, e s'establissen mesures de foment dera premsa escrita. En çò que hè as indústries culturaus, se mantien e se refòrcen es mesures de foment que ja establie era Lei de normalisacion lingüistica entara cinematografia, eth libre, era cançon e es arts der espectacle, e se i incorpòren referéncies ara informatica, es hilats de comunicacion telematics e es productes d'enginheria lingüistica, qu'an devengut era base deth tractament dera informacion en toti es camps.

En çò que tanh ar encastre sòcioeconomic, s'adòpten mesures de regulacion dera preséncia e de foment dera lengua catalana en toti es camps que per rasons de mercat o d'autes non se garantís pro. Atau, es empreses publiques, es concessionàries e es servicis publics s'incorpòren actiuament en procès de normalisacion lingüistica, damb era finalitat de garantir es drets lingüistics de consumidors e consumidores. En mon economic er objectiu ei arténher ua situacion d'equitat entre es dues lengües de manèra progressiua, a mesura que toti es ciutadans e ciutadanes de Catalonha aquerisquen un coneishement complèt dera lengua catalana, e tostemp per miei dera concertacion sociau propiciada des dera Generalitat.

Finaument, aguesta Lei reconeish, empare e fomente er ensenhament e er usatge der aranés ena Val d'Aran, damb ua referéncia ara sua Lei 16/1990, de 13 de junhsèga, sus eth règim especiau dera Val d'Aran e damb plen respècte pes competéncies des sues institucions pròpries.

Aguesta Lei a caractèr indicatiu entàs ciutadans e ciutadanes e sonque cree obligacions entàs administracions e entà determinades empreses quan eth caractèr de servici public dera sua activitat e era proteccion des drets lingüistics des ciutadans e ciutadanes ac hèn aconselhable. Atau, sonque poderàn èster objècte d'actuacion administratiua, cossent damb era normativa sectoriau aplicabla, es foncionaris e foncionàries e es empreses nomentades se non complissen es obligacions establides per aguesta Lei.

En çò que hè ara estructura, era Lei cònste de trenta nau articles, ueit disposicions addicionaus, tres de transitòries, e tres de finaus. Er articulat se distribuís en sèt capítols, que regulen es principis generaus (capítol preliminar), er usatge institucionau (capítol I), era onomastica (capítol II), er ensenhament (capítol III), es mieis de comunicacion e es indústries culturaus (capítol IV), era activitat socioeconomica (capítol V), e er impuls institucionau (capítol VI). Seguís, donc, era estructura dera Lei 7/1983, ena que s'addicionen es capítols especificament adreçadi ara onomastica e ara activitat socioeconomica.
 

Capítol preliminar:

Principis generaus.

Article 1.

Er objècte d'aguesta Lei:

1. Aguesta Lei a per objècte eth desvolopament der article 3 der Estatut d'autonomia de Catalonha, entà per'mor d'emparar, fomentar e normalisar er usatge dera lengua catalana en toti es encastres, atau coma der aranés ena Val d'Aran, e de garantisar er usatge normau e oficiau deth catalan e deth castelhan.

2. Es objectius principaus d'aguesta Lei son:

a) Emparar e fomentar er usatge deth catalan per toti es ciutadans e ciutadanes.

b) Dar efectivitat ar usatge oficiau deth catalan e deth castelhan sense cap de discriminacion entàs ciutadans e ciutadanes.

c) Normalisar e fomentar er usatge deth catalan ena administracion, en ensenhament, enes mieis de comunicacion sociau, es indústries culturaus e en mon sòcioeconomic.

d) Assegurar era extension deth coneishement deth catalan a toti es ciutadans e ciutadanes.

3. Tanben ei objectiu d'aguesta Lei arténher era igualtat en çò que hè as drets e déuers lingüistics des ciutadans e ciutadanes damb era promocion des accions de besonh e era remocion des obstacles qu'aué la dificulten.

Article 2.

Era lengua pròpria:

1. Eth catalan ei era lengua pròpria de Catalonha e la singularise coma pòble.

2. Eth catalan coma lengua pròpria, ei:

a) Era lengua de totes es institucions de Catalonha, e en especiau dera Administracion dera Generalitat, dera Administracion locau, des corporacions publiques, des empreses e es servicis publics, des mieis de comunicacion institucionaus, der ensenhament e dera toponímia.

b) Era lengua preferentment emplegada pera Administracion der Estat en Catalonha ena forma qu'aguesta determine, pes autes institucions e, en generau, pes empreses e es entitats qu'auferissen servicis ath public.

3. Çò que dispause eth punt 2 implique especiau compromís des institucions entà promocionà-ne eth coneishement e fomentà-ne er usatge entre es ciutadans e ciutadanes, damb independéncia deth caractèr oficiau deth catalan e deth castelhan.

Article 3.

Es lengües oficiaus:

1. Eth catalan ei era lengua oficiau de Catalonha, atau coma tanben n'ei eth castelhan.

2. Eth catalan e eth castelhan, coma lengües oficiaus, pòden èster emplegades indistintament pes ciutadans e ciutadanes en totes es activitats publiques e privades sense discriminacion. Es actes juridics hèti en quinsevolha des dues lengües oficiaus an, per çò que hè ara lengua, plea validesa e eficàcia.

Article 4.

Es drets lingüistics:

1. Cossent damb er article 3 der Estatut d'autonomia, e en marc d'ua politica actiua dera Generalitat entà crear es condicions que permeten d'arribar ara igualtat plea quant as drets e déuers lingüistics, en Catalonha toti an eth dret a:

a) Conéisher es dues lengües oficiaus.

b) Expresà-se en quinsevolha des dues lengües oficiaus, oraument e per escrit, enes relacions e actes publics e privadi.

c) éster servit en quinsevolha des dues lengües oficiaus enes tèrmes qu'aguesta Lei establís.

d) Emplegar liurement quinsevolha des dues lengües oficiaus en toti es encastres.

e) Non èster discriminat pera rason dera lengua oficiau qu'emplegue.

2. Toti pòden adreçà-se as jutjats e tribunaus entà obtier era proteccion oficiau deth dret d'emplegar era sua lengua.

3. Toti pòden adreçà-se ara Administracion dera Generalitat e ath Sindic de Greuges en tot sollicitar que, en encastre des sues competéncies, actuen entà garantisar es sòns drets lingüistics de forma especifica.

Article 5.

Es principis rectors dera actuacion dera Generalitat:

1. Era Generalitat a de garantisar es drets lingüistics des ciutadans e ciutadanes, er usatge normau e oficiau deth catalan e deth castelhan, er ensenhament des dues lengües a tota era poblacion, era capacitacion e era abilitacion lingüistiques deth personau ath servici des administracions e era igualtat plea des ciutadans e ciutadanes quant ath dret e déuers lingüistics, en toti es àmbits.

2. Era Generalitat a de hèr actuacions d'emparament, de proteccion e de promocion e foment der usatge dera lengua catalana en toti es encastres en tot adoptar
es mesures de besonh e en tot destinà-i es recorsi suficients.

Article 6.

Era unitat dera lengua catalana:

1. Era lengua catalana ei un patrimòni que Catalonha compartís damb d'auti territòris damb es quaus constituís ua madeisha comunautat lingüistica. Era Generalitat a de velhar pera proteccion dera unitat deth catalan e a de fomentar er usatge, era projeccion exteriora deth catalan e era comunicacion entre es diferenti territòris de parla catalana.

2. Cossent damb era legislacion vigenta, correspon ar Institut d'estudis Catalans era autoritat lingüistica.

Article 7.

Reconeishement e proteccion der aranés:

Er aranés, varietat dera lengua occitana pròpria dera Val d'Aran, se regís per çò que hè ar usatge, pera Lei 16/1990, deth 13 de junshèga, sus eth règim especiau dera Val d'Aran, e, supletòriament, pes precèptes d'aguesta Lei, es quaus jamès pòden èster interpretadi en perjudici der usatge der aranés.

Capítol I:

Er usatge institucionau.

Article 8.

Era publicacion des normes:

1. Es leis qu'apròve eth Parlament de Catalonha se publiquen, en edicions simultànies en catalan e castelhan, en Diari Oficial de la Generalitat de Catalunya. Correspon ath Parlament de hè-ne era version oficiau castelhana.

2. Era publicacion en Diari Oficial de la Generalitat de Catalunya, se se da eth cas, des diposicions generaus e es resolucions normatiues deth Govèrn, dera Administracion e es institucions dera Generalitat e des administracions locaus de Catalonha se hè en edicions simultànies en catalan e en castelhan.

Article 9.

Era lengua des administracions de Catalonha:

1. Era Generalitat, es administracions locaus e es autes corporacions publiques de Catalonha, es institucions e es empreses que ne depenen e es concessionaris des sòns servicis an d'emplegar eth catalan enes sues actuacions intèrnes e ena relacion entre eri. Tanben l'an d'emplegar normaument enes comunicacions e es notificacions adreçades a persones fisiques o juridiques residentes en encastre lingüistic catalan, sense perjudici deth dret des ciutadans e ciutadanes a recebé-les en castelhan s'ac demanen.

2. Eth Govèrn dera Generalitat a de regular, mieiçant disposicions reglamentàries, er usatge deth catalan enes activitats administratives de toti es organs dera sua competéncia.

3. Es corporacions locaus e es universitats an de regular er usatge deth catalan en encastre des competéncies respectiues, cossent damb çò que dispause er apartat 1. Tanben l'an de regular, en aguest madeish sens totes es autes corporacions publiques.

Article 10.

Es procediments administratius:

1. Enes procediments administratius tramitats pera Administracion dera Generalitat, pes administracions locaus e pes autes corporacions de Catalonha s'a d'emplegar eth catalan, sense perjudici deth dret des ciutadans e ciutadanes a presentar documents, a hèr manifestacions e, s'ac solliciten, a recéber notificacions en castelhan.

2. Era Administracion a de liurar as persones interessades qu'ac solliciten, ena lengua oficiau demanada, ua testimoniança tradusida d'aquerò que les afècte. Era sollicitud de traduccion non pòt comportar cap perjudici o despena ath qu'ac sollicite, ne retard en procediment ne suspené-ne era tramitacion e es terminis establidi.

Article 11.

Era capacitacion lingüistica deth personau ath servici des administracions de Catalonha:

1. Eth personau ath servici des administracions, es corporacions e es institucions publiques en Catalonha a d'auer un nivèu de coneishement adequat e suficient des dues lengües oficiaus, tant ena expression orau coma escrita, que lo hèsque apte entà desvolopar es foncions pròpries deth sòn lòc de trabalh.

2. Entà hèr efectiu çò que dispause er apartat 1, eth Govèrn dera Generalitat a de garantisar er ensenhament deth catalan ath personau ath servici dera Administracion dera Generalitat, des corporacions locaus, des universitats publiques e dera Administracion de Justícia de Catalonha e fomentar mesures de reciclatge d'aguest personau.

3. En procès de seleccion entà accedir a places de personau dera Administracion dera Generalitat, dera Administracion locau e dera administracion e es servicis des universitats, includit eth personau laborau, s'a d'acreditar eth coneishement dera lengua catalana, tant ena expression orau coma ena escrita, en grad adequat as foncions pròpries des places de que se tracte, enes tèrmes establidi ena legislacion dera foncion publica.

Article 12.

Era Administracion der Estat:

1. Son vàlides es actuacions administratiues des organs e es ens dera Administracion der Estat, tant es oraus coma es escrites, hètes en Catalonha en quinsevolha des dues lengües oficiaus, sense besonh de traduccion.

2. Tota persona pòt relacionà-se, oraument e per escrit, damb era Administracion der Estat en Catalonha ena lengua oficiau que trigue, a eth dret d'èster servit e non se li pòt exigir cap sòrta de traduccion.

Article 13.

Es actuacions judiciaus:

1. Son vàlides es actuacions judiciaus, tant es oraus coma es escrites, hètes en quinsevolha des dues lengües oficiaus, sense besonh de traduccion.

2. Tota persona pòt relacionà-se, oraument e per escrit, damb era Administracion de justícia ena lengua oficiau que trigue e a d'èster atés, e non se li pòt exigir cap sòrta de traduccion.

3. Tota persona qu'ac sollicite a de recéber ena lengua oficiau demanada es testimoniances des senténcies e es actes resolutòris que l'afècten, sense retard per rasons de lengua.

4. ?ò que dispausen es apartats, 1,2,3 ei aplicable tanben as tribunaus eclessiastics e as arbitraus.

5. Ena provision de places deth personau ath servici dera Administracion de Justícia depenent dera Generalitat s'a d'aplicar çò que dispause er article 11, cossent damb era normativa especifica corresponenta, enes tèrmes que s'an d'establir per reglament.

Article 14.

Es documents publics:

1. Son vàlids es documents publics otorgadi en quinsevolha des dues lengües oficiaus.

2. Es documents publics s'an de redactar ena lengua oficiau que sollicite er otorgant, e se n'i a mès d'un ena lengua qu'acòrden. Se non i a acòrd per çò que tanh ara lengua, era escritura o eth document s'a de redactar en andues lengües oficiaus.

3. Abantes de redactar eth document, s'a de demanar explicitament as persones otorgants era lengua trigada; en cap cas era triga d'ua o der auta non a de significar retard ena redaccion e era autorisacion deth document. Se non se trigue exprèssament era lengua, se redacte en catalan.

4. Es fedataris publics an de liurar en castelhan o en catalan, segontes ac sollicite era persona interessada, es còpies e es testimoniances, e an de tradusir, quan calgue, es repectius documents e matritz jos era sua responsabilitat. Ena remèrca dera matritz e ath pè dera còpia a de constar eth hèt dera traduccion, mès non cau protocolisà-la.

5. Es despachi des fedataris publics an d'èster en condicions de servir es ciutadans e ciutadanes en quinsevolha des dues lengües oficiaus e an de compdar damb personau que n'age un coneishement adequat e suficient entà desvolopar es foncions pròpries deth sòn lòc de trabalh.

Article 15.

Es documents civils e mercantils:

1. Era lengua non ei requisit de forma des documents privadi. Per tant, son vàlids es redactats en quinsevolh idiòma, sense perjudici des traduccions qu'es leis civils, mercantils o precessaus exigisquen entà executà-les, en cas qu'er idiòma non sigue oficiau en Catalonha.

2. Es documents privats, contractuaus o non, quinsevolha que'n sigue era naturalesa, redactadi en quinsevolha des lengües oficiaus de Catalonha son vàlids e non cau cap de traduccion entà exigí-ne judiciaument o extrajudiciaument eth compliment en encastre territoriau de Catalonha.

3. Es documents a qué se referís er apartat 2 s'an de redactar ena lengua oficiau qu'es parts acòrden. Totun, se se tracte de contractes d'adesion, normats, contractes damb clausules tipe o damb condicions generaus, s'an de redactar ena lengua que triguen es consumidors e consumidores e an d'èster a disposicion immediata des clients e clientes en exemplars separats en catalan e castelhan.

4. Son vàlids es títols valor de tota sòrta, includidi es que representen accions de societats mercantiles, redactadi en quassevolha des dues lengües oficiaus.

5. Es chèques, es pagarés, es talonaris e d'autes documents aufertats as clients e clientes per entitats financères an d'èster redactadi, se mès non, en catalan.

Article 16.

Es convènis collectius de trabalh:

1. Son vàlids es convènis collectius de trabalh redactadi en quinsevolha des dues lengües oficiaus.

2. Es convènis collectius de trabalh s'an de redactar ena lengua oficiau qu'acòrden es parts o, se non i a acòrd, enes dues lengües oficiaus e en exemplars separadi.

Article 17.

Es registres publics:

1. Son vàlids es assentaments registraus hèti en quinsevolha des dues lengües oficiaus.

2. En toti es registres public de Catalonha, exceptat es qu'an sonque caractèr administratiu, es assentaments s'an de hèr ena lengua oficiau en qu'ei redactat eth document o en qué se hè era manifestacion. S'eth document ei bilingüe, se hèn ena lengua indicada per qui lo presente en registre.

3. Es registradors an de liurar es certificacions ena lengua oficiau emplegada ena demana.

4. Es oficines des registres an d'èster en condicions d'atier es ciutadans e ciutadanes en quinsevolha des dues lengües oficiaus e an de compdar damb personau que n'age un coneishement adequat e suficient que lo hèsque apte entà desvolopar es foncions pròpries deth sòn lòc de trabalh.

5. S'a de garantisar qu'ena oficina deth registre se pogue hèr de seguida e damb fiabilitat, oraument o per escrit, era interpretacion e era traduccion de quausevolh assentament ena lengua oficiau sollicitada pera persona interessada.

6. Es formularis e d'auti impresi que siguen ara disposicion deth public enes oficines des Registres an d'èster redactadi, aumens, en catalan.
 

Capítol II.

Era onomastica:

Article 18.

Era toponímia:

1. Es toponims de Catalonha an coma soleta forma oficiau era catalana, cossent damb era normativa lingüistica der Institut d'estudis Catalans, exceptat es dera Val d'Aran, qu'an era aranesa.

2. Era determinacion dera denominacion des municipis e des comarques se regís pera legislacion de règim locau.

3. Era determinacion deth nòm des vies urbanes e des nuclis de poblacion de tota sòrta correspon as ajuntaments e era de d'autes toponims de Catalonha ath govèrn dera Generalitat includides es vies interurbanes sigue quina sigue era dependéncia.

4. Es denominacions a qué se referissen es apartats 2 e 3 son legaus a toti es efèctes e era rotulacion se i a d'acordar. Correspon ath govèrn dera Generalitat de reglamentar era normalisacion dera rotulacion publica, en tot respectar en toti es casi es normes internacionaus qu'an passat a formar part deth dret intèrn.

Article 19.

Era antroponimia:

1. Es ciutadans e ciutadanes de Catalonha an dret ar usatge dera forma normativament corrècta en catalan des sòns nòms e cognòms e era inclusion dera conjuncion "i" entre es cognòms.

2. Es persones interessades pòden obtier era constància dera forma normativament corrècta en catalan des sòns nòms e cognòms en Registre Civil, quinsevolha que'n sigue era data dera imposicion, per simple manifestacion ara persona encargada, damb aportacion des documents que n'acrediten era correccion lingüistica, es quaus s'an d'establir per reglament.

3. Aguesta norma ei aplicabla as nòms e as cognòms aranesi respècte ara normatiua lingüistica aranesa.

Capítol III.

Er ensenhament:

Article 20.

Era lengua der ensenhament:

1. Eth catalan, coma lengua pròpria de Catalonha, n'ei tanben der ensenhament, en toti es nivèus e modalitats educatiues.

2. Es centres d'ensenhament de quaussevolh grad an de hèr deth catalan eth veïcul d'expression normau en totes es sues activitats docentes e administratiues,
tant es intèrnes coma es extèrnes.

Article 21.

Er ensenhament non universitari:

1. Eth catalan s'a d'emplegar normaument coma lengua veïculara e d'aprentissatge en ensenhament non universitari.

2. Es mainatges an dret a recéber eth prumèr ensenhament ena sua lengua abituau, ja sigue aguesta eth catalan o eth castelhan. Era Administracion a de garantisar aguest dret e méter es mieis de besonh entà hè'c efectiu. Es pares o es tutors pòden exerci'c en nòm des sòns hilhs en tot instar entà que s'apliquen.

3. Er ensenhament deth catalan e deth castelhan a d'auer garantida ua preséncia adequada enes plans d'estudis, de manèra que toti es mainatges quinsevolha que sigue era sua lengua abituau en iniciar er ensenhament, an de poder utilisar normalament e corrèctament es dues lengues oficiaus ara fin dera educacion obligatòria.

4. En ensenhament postobligatòri, era administracion educatiua fomentarà politiques de programacion e docéncia que garantisquen perfeccionar eth coneishement e er usatge des dues lengües entà que toti es joeni aquerisquen eth bagatge esturmentau e culturau pròpri d'aguesti ensenhaments.

5. Er alumnat non a d'èster separat en centres, ne grops de classes diferentes per rason dera sua lengua abituau.

6. Non se pòt expedir eth títol de graduat en educacion segondària a cap d'alumne que non acredite qu'a es coneishements oraus e escrits de catalan e de castelhan pròpris d'aguesta etapa.

7. Era acreditacion deth coneishement deth catalan non pòt èster exigida en cas d'alumnes qu'an estat dispensadi d'aprené-lo pendent er ensenhmanet o ua part d'aguest, o qu'an corsat er ensenhament obligatòri dehòra de Catalonha enes circumstàncies qu'eth Govèrn dera Generalitat a d'establir per reglament.

8. Er alumnat que s'incorpòre tardiuament ath sistèma educatiu de Catalonha a de recéber un supòrt especiau e addicionau d'ensenhament deth catalan.

Article 22.

Er ensenhament universitari:

1. Enes centres d'ensenhament superior e universitari, eth professorat e er alumnat an dret a expresà-se en cada cas, oraument e per escrit, ena lengua oficiau que preferisquen.

2. Eth Govèrn dera Generalitat, es universitats e es institucions d'ensenhament superior, en àmbit des respectiues competéncies, an d'adoptar es mesures pertinentes entà per'mor de garantir e fomentar er usatge dera lengua catalana en toti es encastres des activitats docentes, non docentes e de recèrca, includides es lectures des tèsis doctoraus e era realisacion d'oposicions.

3. Es universitats de Catalonha an d'auferir corsi e d'auti mieis adequats entà assegurar qu'er alumnat e eth professorat perfeccionen era comprension e eth coneishement dera lengua catalana.

4. Es universitats pòden establir, en cas de besonh, critèris especifics d'usatge lingüistic enes activitats relacionades damb compromisi internacionaus.

Article 23.

Era formacion permanenta e es ensenhaments de règim especiau:

1. Ena programacion de corsi de formacion permanenta d'adults ei preceptiu er ensenhament deth catalan e deth castelhan.

2. Enes centres d'ensenhament de règim especiau d'idiòmes ei preceptiu auferir er ensenhament des dues lengües oficiaus.

3. Enes centres d'ensenhament de règim especiau depenents dera Generalitat en qué non s'ensenhe lengua, s'an d'auferir corsi de lengua catalana as alumnes que n'agen un coneishement insuficient.

Article 24.

Eth professorat:

1. Eth professorat des centres docents de Catalonha de quausevolh nivèu der ensenhament non universitari a de conéisher es dues lengües oficiaus e a d'èster en condicions de poder hè-ne usatge ena docéncia.

2. Es plans d'estudis entàs corsi e es centres de formacion deth professorat an d'èster elaboradi de manèra qu'es alumnes artenhen era plea capacitacion enes dues lengües oficiaus, cossent damb es exigéncies de cada especialitat docenta.

3. Eth professorat des centres d'ensenhament universitari de Catalonha a de conéisher suficientment es dues lengües oficiaus, cossent damb es exigéncies deth son trabalh docent. Aguesta norma non ei aplicabla ath professorat visitant e a d'auti casi anàlegs. Correspon ara universitat d'establir es mecanismes e es terminis pertinenti entath compliment d'aguest precèpte.

Capítol IV.

Es mieis de comunicacion e es indústries culturaus:

Article 25.

Es mieis de radiodifusion e television publics:

1. Enes mieis de radiodifusion e television gestionadi pera Generalitat e pes corporacions locaus de Catalonha era lengua normaument emplegada a d'èster era catalana. En aguest marc, es mieis depenenti des corporacions locaus poderàn tier en compde es caracteristiques dera sua audiéncia.

2. Sense perjudici dera aplicacion de çò que dispausen es apartats 1 e 5 der article 26, es mieis a qué hè referéncia er apartat 1 der article present an de promòir es expressions culturaus de Catalonha e en especiau es que se produsisen en lengua catalana.

3. Era Corporacion Catalana de Ràdio e Television a de garantisar era programacion regular d'emissions radiofoniques e televisives en aranés entara Val d'Aran.

4. Eth Govèrn dera Generalitat a de facilitar era corrècta recepcion en Catalonha des televisions de d'auti territòris qu'emeten en lengua catalana.

Article 26.

Es mieis de radiodifusion e television de concession:

1. Sense cap perjudici dera aplicacion dera Lei 8/1996, de 5 de junhsèga, de regulacion dera programacion audiovisuau distribuïda per cable, es entitats a qué hè referéncia era Lei nomentada an de garantisar que coma minim eth cinquanta per cent deth temps d'emission de programes de produccion pròpria de quaussevolha sòrta e des auti teleservicis qu'auferisquen sigue en lengua catalana.

2. Es disposicions der apartat 1 son aplicables as concessionaris de televisions de gestion privada d'encastre territoriau de Catalonha.

3. Es emissores de ràdiodifusion de concession autrejada pera Generalitat an de garantir que coma minim eth cinquanta per cent deth temps d'emission sigue en lengua catalana, se ben eth Govèrn dera Generalitat pòt modificar per reglament aguest percentatge en tot tier en compde es caracteristiques dera sua audiéncia.

4. Eth Govèrn dera Generalitat a d'includir er us dera lengua catalana en percentatges superiors as minims establidi coma un des critèris ena adjudicacion de concession d'emissores de television per ondes terrèstres e de canaus de television distribuïda per cable e des emissores de radiodifusion,

5. Es emissores de radiodifusion e de television an de garantisar qu'ena programacion de musica cantada i age ua preséncia adequada de cançons produsides per artistes catalans e que, com a minim, eth vint-e-cinc per cent sigue de cançons interpretades en lengua catalana o en aranés.

6. Es emissores a qué hè referéncia aguest article qu'emeten o distribuïssen entara Val d'Aran an de garantisar ua preséncia significatiua dera lengua aranesa ena sua programacion.

Article 27.

Es mieis de comunicacion escriti:

1. Enes mieis de comunicacion escriti e enes publicacions periodiques editades pera Generalitat e pes corporacions locaus, era lengua normalment emplegada a d'èster era catalana.

2. Eth Govèrn dera Generalitat a de fomentar e pòt subvencionar es publicacions periodiques de difusion generau redactades totaument o majoritàriament en catalan.

3. Eth Govèrn dera Generalitat e es corporacions locaus an de fomentar e pòden subvencionar es publicacions d'àmbit locau o comarcau redactades totaument o majoritàriament en catalan.

4. Er autrejament des subvencions, a qué hèn referéncia es apartats 2 e 3, a de seguir critèris objectius de difusion, comercialisacion e usatge deth catalan, laguens des previsions pressupostàries e jos eth contròl parlamentari e des plens des corporacions locaus.

Article 28.

Es indústries culturaus e es arts der espectacle:

1. Eth Govèrn dera Generalitat a d'afavorir, estimular e fomentar:

a) Era creacion literaria e scientifica en catalan, era sua difusion laguens e dehòra der àmbit lingüistic pròpri e era traduccion a d'autes lengües d'òbres literàries e scintifiques en catalan, e era traduccion ath catalan d'òbres escrites en d'auti idiòmes.

b) Era edicion, era distribucion e era difusion des libres e es publicacions periodiques en catalan.

c) Era produccion cinematografica en catalan e eth doblatge e era subtitulacion en catalan de pellicules d'expression originau non catalana, e era distribucion, en quinsevolh format, e era exibicion d'aguesti productes.

d) Era produccion, era distribucion e era difusion d'enregistraments sonors e eth materiau audiovisuau en catalan.

e) Era produccion e era representacion des arts der espectacle en catalan.

f) Era creacion, era interpretacion e era difusion de musica cantada en catalan.

g) Era produccion, era edicion e era difusion de materiau escrit e auditiu en lengua catalana adreçat a persones invidentes, e ua aufèrta culturau basica, en catalan, entad aguest madeish sector

h) Quassevolh auta manifestacion culturau publica en catalan.

2. Totes es mesures que s'adòpten entà fomentar er usatge deth catalan enes indústries culturaus e d'autes que se poguen considerar s'an d'aplicar damb critèris objectius, sense descriminacions e laguens des previsions pressupostàries.

3. Entà garantisar ua preséncia significatiua dera lengua catalana ena aufèrta cinematografica, eth Govèrn dera Generalitat pòt establir per reglament quòtes lingüistiques de pantalha e de distribucion entàs productes cinematografics que se distribuisquen e s'exibisquen dobladi o subtituladi en ua lengua diferenta dera originau. Es quòtes establides entàs produccions cinematografiques doblades o subtitulades en catalan, no pòden excedir eth cinquanta per cent dera aufèrta de distribuïdors e exibidors en còmput annau e s'an de fonamentar en critèris objectius. Era regulacion corresponenta s'a de hèr en marc dera Lei der Estat 17/1994, deth 8 de junh, de proteccion e foment dera cinematografia, e segontes eth règim qu'aguesta establís.

Article 29.

Es indústries dera lengua e era informatica:

Eth Govèrn dera Generalitat a d'afavorir, d'estimular e fomentar damb mesures adequades:

a) Era investigacion, produccion e era comercializacion de tota sòrta de productes en catalan relacionadi damb es indústries dera lengua, coma ara es sistèmes de reconeishement de votz, de traduccion automatica e d'autes de similares o d'autes de possibles cossent damb es auançi tecnologics.

b) Era produccion, era distribucion e era comercialisacion des programes informatics, des jòcs d'ordinador, des edicions digitaus e des multimèdia en lengua catalana, e era traduccion, se se da eth cas, d'aguesti productes ath catalan.

c) Era preséncia de productes e d'informacions en catalan enes hilats telematics d'informacion.
 

Capítol V.

Era activitat sòcioeconomica:

Article 30.

Es empreses publiques:

1. Es empreses publiques dera Generalitat e des corporacions locaus, e tanben es sues empreses concessionàries quan gestionen o explòten eth servici concedit, an d'emplegar normaument eth catalan enes sues actuacion e documentacions intèrnes e ena rotulacion, enes instruccion d'usatge, en etiquetatge e en embalatge des productes o des servicis que produïsquen o auferisquen.

2. Es empreses a qué hè referéncia er apartat 1 an d'emplegar normaument eth catalan enes comunicacions e es notificacions, includides es factures e d'auti documents de trafic, adreçats a persones residentes en àmbit lingüistic catalan, sense perjudici deth dret des ciutadans e ciutadanes a recebé-les en castelhan o, s'ei eth cas en catalan, s'ac demanen.

Article 31.

Es empreses de servici public:

1. Es empreses e es entitats publiques o privades qu'auferisquen servicis publics, com ara es deth transpòrt, de subministraments, de comunicacions e d'autes, an d'emplegar aumens eth catalan ena rotulacion e enes comunicacions megafoniques.

2. Es comunicacions e es notificacions escrites adreçades a persones residentes en Catalonha pes empreses e es entitats a qué hè referéncia er apartat 1, includides es factures e es auti documents de trafic, s'an de hèr aumens en catalan, sense perjudici deth dret des ciutadans a recebé-les en castelhan s'ac demanen.

3. Cò que dispause er apartat 2 en relacion damb es factures e es auti documents de trafic se compren sense perjudici dera competéncia der Estat entà organisar es servicis nomentadi, quan les prèste directament o per miei des sues empreses e entitats.

Article 32.

Era atencion ath public:

1. Es empreses e es establiments adreçadi ara venda de productes o ara prestacion de servicis que desvolopen era sua activitat en Catalonha an d'èster en condicions de poder servir es consumidors e consumidores quan s'exprèssen en quinsevolha des lengües oficiaus en Catalonha.

2. Eth Govèrn dera Generalitat a de promòir, damb mesures adequades, er increment der usatge deth catalan en àmbit que se referís er apartat 1.

3. Era senhalisacion e panèus d'informacion generau de caractèr fixe e es documents d'aufèrta de servicis entàs persones usatgères e consumidores des establiment daurits ath public an d'èster redactadi, aumens, en catalan. Aguesta nòrma non s'aplique as marques, as nòms comerciaus e as pannèus emparadi pera legislacion dera proprietat industriau.

Article 33.

Es empreses concertades o subvencionades:

Es empreses qu'an soscrit un concèrt o un convèni de collaboracion damb era Generalitat o damb es corporacions locaus de Catalonha, o son beneficiàries d'ajudes o subvencions d'aguestes, an d'utilisar, aumens, eth catalan ena rotulacion, enes avisi e ena documentacion adreçadi ath public, com a minim, quan  siguen vinculades ar objècte dera ajuda o eth convèni.

Article 34.

Era informacion as persones consumidores e usatgères:

1. Es donades que figuren en etiquetatge e en embalatge e es instruccions d'usatge des productes que se distribuïssen en àmbit territoriau de Catalonha pòden figurar en catalan, en castelhan o en quinsevolh auta lengua dera Union Europèa.

2. Es donades obligatòries e es informacions voluntàries addicionaus que figuren en etiquetatge de productes catalans que gaudissen de denominacion d'origen, de denominacion comarcau o de denominacion de qualitat e des productes artesanaus an d'èster necessàriament, coma a minim, en catalan.

3. Eth Govèrn dera Generalitat pòt regular per reglament era informacion as persones consumidores e usatgères de sectors determinadi, er etiquetatge e es instruccions d'usatge des productes industriaus o comerciaus que se distribuïssen en àmbit territoriau de Catalonha, d'ua manèra especiau es des productes alimentaris envasadi, es perilhosi e es tòxics, e tanben eth tabac, entà garantí-ne era preséncia progressiua deth catalan, en tot seguir es principis d'aguesta Lei, des normes dera Union Europèa e dera rèsta der ordenament juridic.

Article 35.

Era publicitat:

1. Ena publicitat institucionau dera Generalitat, des administracions locaus e des sues empreses publiques o concessionàries e des autes institucions e corporacions catalanes de dret public hèta en àmbit territoriau de Catalonha, s'a d'utilisar de manèra generau eth catalan.

2. Eth Govèrn dera Generalitat e es ens locaus an d'afavorir, d'estimular e fomentar damb mesures adequades er usatge deth catalan ena publicitat, especiaument  era dera via publica, damb er objectiu que sigue era lengua d'usatge normau deth sector.

Article 36.

Era activitat professionau e laborau:

1. Eth Govèrn dera Generalitat e es collègis professionaus an de fomentar er usatge deth catalan enes activitats professionaus.

2. Eth Govèrn dera Generalitat a d'estimular e fomentar er usatge deth catalan enes centres de trabalh, enes relacions laboraus e enes convènis collectius, pactes d'empresa e contractes de trabalh e a de promòir era participacion dirècta des sindicats e es organisacion empresariaus entà arténher aguest objectiu.

3. Es convènis collectius de trabalh e es pactes d'empresa pòden contier clausules lingüistiques orientades a fomentar eth coneishement deth catalan des trabalhadors e trabalhadores e a garantisà-ne er usatge enes centres de trabalh e enes contractes laboraus, huelhes de salaris e d'auta documentacion. Eth Govèrn dera Generalitat aurà d'estimular qu'es convènis collectius incorpòren aguestes clausules.

4. Es pannèus e es informacions as trabalhadors de caractèr fixe e damb contiengut lingüistic qu'an de cònstar en interior des centres laboraus, adreçadi as persones que i trabalhen, an de figurar, aumens, en catalan.

Capitol VI.

Er impuls institucionau:

Article 37.

Es mesures de foment:

1. Eth Govèrn dera Generalitat a d'afavorir, estimular e fomentar er usatge deth catalan enes activitats laboraus, professionaus, mercantils, publicitàries, culturaus, associatiues, esportiues, ludiques e de quinsevolha auta sòrta.

2. Eth Govèrn dera Generalitat e es corporacions locaus, en àmbit des respectiues competéncies, an de fomentar era imatge publica e er usatge deth catalan e pòden establir bonificacions e exempcions fiscaus pes actes relacionadi damb era normalisacion e eth foment der usatge dera lengua catalana.

Article 38.

Es centres de supòrt:

1. Eth Govèrn dera Generalitat, cossent damb es corporacions locaus, a de crear e subvencionar centres adreçadi a fomentar eth coneishement, er usatge e era divulgacion deth catalan, en especiau aquiu a on ac exigisque era situacion sociolingüistica. Aguesti centres de supòrt depenen deth Consòrci entara Normalisacion lingüistica, eth quau actue coma òrgan de desplegament des politiques territoriaus de normalisacion.

2. Es centre a qué hè referéncia er apartat 1 an de compdar damb es mieis umans e materiaus suficients entar exercici des sues foncions.

Article 39.

Es mesures de planificacion:

1. Eth Govèrn dera Generalitat s'a de dotar d'esturments de planificacion lingüistica generau consistents en programes periodificadi, entà establir es objectius e es mesures mès convenientes en cada moment e avalorà-ne es resultats. Era elaboracion des esturments de planificacion a d'èster concertada damb es diuèrsi agents e collectius implicadi, e s'an d'auer en compde es principis de participacion, simplifacion e eficàçia.

2. Eth Govèrn dera Generalitat a elaborat un mapa sociolingüistic de Catalonha qu'a d'èster revisat periodicament, entà per'mor d'adequar ara realitat era sua accion de politica lingüistica, e ara ora, entà avalorar era incidéncia des actuacions hètes.

3. Eth Govèrn dera Generalitat a d'informar cada an ath Parlament des actuacions de politica lingüistica e des resultats obtienguts en marc des esturments nomentadi enes punts 1 e 2.
 

Disposicions addicionaus:

Prumèra:

Collaboracion damb d'autes institucions e entitats:

1. Sense perjudici dera aplicacions d'aguesta Lei, eth Govèrn dera Generalitat a de velhar entà arténher era generalisacion der us deth catalan, en un marc de collaboracion damb era Union Europèa, era Administracion der Estat, eth Conselh Generau deth Poder Judiciau e es empreses publiques e privades d'àmbit estatau, europèu o internacionau, especiaument es de servicis e es de radiodifusion e television.

2. Eth Govèrn dera Generalitat a de velhar pera preséncia deth catalan enes mieis de comunicacion d'abast estatau, europèu e internacionau.

Segona:

Convènis de collaboracion damb institucions de d'auti territòris de lengua catalana.

1. Era Generalitat a de promòir acòrds, convènis e tractats damb es comunautats autonòmes aragonesa, balear e valenciana e damb es estats andorran, francés e italian entà fomentar er intercambi culturau entre territòris e comunautats de parla catalana e era coordinacion e era cooperacion entre es comunautats o entre es estats en matèria de politica lingüistica entà assegurar damb es mesures adequades era promocion, usatge e proteccion dera lengua catalana e entà obtier era generalisacion e extension deth sòn coneishement e usatge en tot er encastre lingüistic, damb respècte per totes es variantes.

2. Era Generalitat, entà per'mor d'afavorir un espaci catalan de comunicacion, a de promòir era difusion e era recepcion des mieis de comunicacion en lengua catalana.

Tresau:

Projeccion exteriora.

1. Eth Govèrn dera Generalitat a de velhar pera projeccion dera lengua e era cultura catalanes dehòra deth sòn àmbit lingüistic, principaument en mon academic e de recèrca, e tanben enes institucions dera Union Europèa e es sues politiques. Entà arténher aguest objectiu, era Generalitat pòt participar en un organisme comun as territòris de lengua catalana.

2. Eth Govèrn dera Generalitat a de facilitar era difusion e er aprentissatge deth catalan as comunautats catalanes der exterior, enes tèrmes que resulten dera Lei 18/1996, deth 27 de deseme, de relacion damb es comunautats catalanes der exterior.

Quatau:

Grafia normatiua des nòms e cognòms catalans.

Eth remplaçament des nòms e des grafies normativament incorrèctes pes corrèctes des cognòms, establida per article 19, se regís peth procediment fixat per article 2 dera Lei d'estat 17/1977, de 4 de gèr, sus reforma der article 54 dera Lei deth registre civil, o era normatiua equivalenta que la substituïsque.

Cincau:

Garanties de compliment.

Aguesta Lei non establís sancions entàs ciutadans. Totun:

a) Er incompliment des precèptes der article 26 se considère incompliment des condicions essenciaus dera concession, ara quau s'a d'aplicar eth règim sancionador qu'establís era Lei 8/1996, de 5 de junshèga, de regulacion de programacion audiovisuau distribuïda per cable, e pes leis der Estat 31/1987, de 18 de deseme, d'ordenacion des telecomunicacions, e 25/1994, deth 12 de junshèga, pera quau s'incorpòre ar ordenament juridic espanhòu era Directritz 89/552/CEE.

b) Er incompliment des precèptes des articles 15, 30, 31 e 32.3 imputable as empreses e es entitats as que tanh, se considère ua negatiua injustificada a satisfèr es demanes des consumidors e consumidores, ara quau s'a d'aplicar eth règim sancionador qu'establís era Lei 1/1990, de 8 de gèr, sus era disciplina deth mercat e era defensa des consumidor e des usuaris.

Siesau:

Es dotacions economiques.

Enes pressupòsti dera Generalitat s'an de hèr es consignacions de besonh entà amiar a tèrme es actuacions e adoptar es mesures derivades dera execucion d'aguesta Lei damb es mejans e es recorsi suficients damb atencion especiau ath còst d'un sistèma educatiu plurilingüe, d'ua administracion en règim de dobla oficialitat e dera difusion culturau en ua lengua d'àmbit restringit, e en tot auer en compde tanben es besonhs objectiues de distribucion territoriau e sectoriau.

Setau:

Foncions de vigilància e impuls.

Era Generalitat a de velhar entà qu'era normativa e era actuacion administratiua des auti podèrs publics der Estat respècten es principis der ordenament constitucionau e estatutari d'aguesta Lei, e a d'impulsar era modificacion legislatiua des normes estataus que siguen un obstacle entar usatge deth catalan en toti es àmbits o limiten era plea igualtat lingüistica des ciutadans e ciutadanes.

Ueitau:

Règim de foncion publica.

Es precèptes d'aguesta Lei vinculen eth personau ath servici dera Administracion cossent damb es normes reguladores dera foncion publica.

Disposicions transitòries:

Prumèra:

Es normes d'usatges lingüistics.

Es normes d'usatges lingüistics a qué hè referéncia er article 9.3 an d'èster aprovades en termini maximom de dus ans compdats des dera entrada en vigor d'aguesta Lei.

Segona:

Era adaptacion empresariau:

1. Es empreses e es entitats afectades per aguesta Lei an un termini de dus ans entà adaptà-se a çò que dispausen er article 15 e es disposicions deth capítol V. Aguest termini serà de cinc ans entàs empresaris e empresaries autonòms.

2. En un termini de cinc ans o, s'ei superior, çò que resulte dera data de caducitat, pòden continuar en mercat es productes e servicis a que hè referéncia er article 34 sense complir es normes lingüistiques relatiues ar etiquetatge.

Tresau:

Es emissores de radiodifusion e television.

Es articles 25 e 26 s'apliquen as emissores, es títols abilitats des quaus correspon d'autrejar ara Generalitat e que se concedissen o se renauissen dempús dera entrada en vigor d'aguesta Lei.
 

Disposicions finaus:

Prumèra:

Modificacion dera Lei 8/1987, de 15 d'abriu.

1. Se modifique er article 5 dera Lei 8/1987, deth 15 d'abriu, municipau e de règim locau de Catalonha, que demore redactat damb eth següent tèxt:

Article 5.

1. Eth catalan ei era lengua pròpria dera Administracion locau de Catalonha, e, per tant, a d'èster era lengua d'usatge normau e generau enes sues activitats.

2. Toti es ciutadans e ciutadanes an eth dret d'escuélher era lengua oficiau damb era que se relacionen damb es ens locaus, e aguestes an eth déuer correlatiu de serví-les ena lengua trigada, enes tèrmes establidi pera Lei 1/1998, de 7 de gèr, de politica lingüistica".

2. Se modifique er article 294.2 dera Lei 8/1997, de 15 d'abriu, municipau e de règim locau de Catalonha, que demore redactat damb eth següent tèxte:

Article 294.2:

Cossent damb es aufèrtes d'aucupacion publica, es entitats locaus an de seleccionar eth personau per miei de convocatòria publica e des sistèmes de concors, oposicion e concors aposicion liures, enes quaus an de quedar garantidi es principis d'igualtat, de mèrit, de capacitat e de publicitat. En procès de seleccion s'a d'acreditar eth coneishement deth catalan e enes ens locaus dera Val d'Aran tanben der aranés, tant ena expression orau coma ena escrita, en grad adequat as funcions pròpries des places de qué se tracte.

3. Se modifique er article 310.2 dera Lei 8/1997, de 15 d'abriu, municipau e de règim locau de Catalonha, que demore redactat dera següenta manèra:

Article 310.2:

Es ens locaus de Catalonha an d'includir eth requisit de reconeishement orau e escrit deth catalan enes bases dera convocatòria deth concors entà proveir lòcs de trabalh reservadi a foncionaris e foncionàries dera Administracion locau damb abilitacion de caractèr estatau.

Dusau:

Desplegament reglamentari:

S'autorise ath Govèrn dera Generalitat entà dictar es disposicions reglamentàries de besonh entà desplegar e aplicar aguesta Lei.

Tresau:

Substitucion e vigéncia de normes.

1. Era Lei 7/1983, deth 18 d'abriu, de normalisacion lingüistica en Catalonha, demore remplaçada pes precèptes d'aguesta Lei, sense perjudici que, en tot aquerò que non i resulte contradictòri, passe a formar part dera tradicion juridica catalana.

2. Son vigenti, en aquerò que non s'opòse aguesta Lei e sense perjudici dera modificacion reglamentària que se'n pogue hèr, es disposicions dictades entà desplegar era Lei 7/1983.

3. Son vigenti, en aquerò que non s'opòse ad aguesta Lei, es precèptes dera Lei 3/1993, deth 5 de març, der Estatut deth consumidor, e es normes dictades entà desplegà-les.

Per tot açò, ordèni que toti es ciutadans as quaus sigue d'aplicacion aguesta Lei coopèren en sòn compliment e qu'es tribunaus e es autoritats as quaus pertòque la hèsquen a complir.

Palai dera Generalitat, 7 de gèr de 1998.

Jordi Pujol.

President dera Generalitat de Catalonha.

(97.364.047) Era trauèssa transcor per zònes de nauta montanha a ua altitud mieja de 2.400 m. Era desnivelacion aproximativa acumulada qu'ei de 9.200 m e eth recorrut, d'apuprètz 55 kms. Er itinerari ei mercat com d'abitud ne son es camins de nauta montanha, ei a díder, damb hites. Ei arrecomanable qu'es que volgatz hèr er sky runner reconescatz abans eth recorrut entà que non ajatz problèmes d'orientacion. Normaument, enquia miei junhsèga i a nhèu enes corets mès nauti orientats entath nòrd. Qu'ei indispensable que vos emportetz un mapa dera zòna. Se voletz mès informacion non dobtetz a telefonar-mos.

Era epòca entà entrar laguens dera classificacion qu'ei deth 7:00 ores deth dia 1 de seteme enquiath 19:00 ores deth 2 de seteme. Podetz començar eth recorrut pes refugis que vulguis hèr-lo en sentit que volgatz. Es punts 3, 4, 5, 6, 8 e 9 que son es madeishi der Open Cau hèr era resèrva per telefon o e-mail damb temps sufisent. Ei arrecomanable auer era tarja dera FEDME o ua auta assegurança. Quan passetz per cada refugi, eth/era guarda vos sagerarà eth forfet (abonament) e i harà a constar era ora e eth dia de pas. Podetz hèr era trauèssa toti es viatges que volgatz, mès sonque constarà eth melhor temps. Cau que respectetz es oraris des refugis (de 7h a 19h). S'auetz hèt e pagat era resèrva en un refugi e peth motiu que sigue lo voletz cambiar per un aute, auratz de pagar eth prètz sancer deth servici en aguest refugi, mès vos tornaram era diferéncia corresponenta exceptada era quantitat a compde (10 èuros per persona e dia).  Cau començar e acabar eth recorregut en eth madesh refugi. 

1. Lòc web e contenguts:	 

Era Agéncia Catalana de Proteccion de Donades a era sua sedença en carrèr Llacuna, num. 166, 08018 de Barcelona, CIF Q-0801250-B.

Era web www.apdcat.net ei era unenca web oficiau dera Agéncia Catalana de Proteccion de Donades e cònste de contenguts informatius e de programaris d'ajuda o formularis electronics que se pòden descargar pes usatgèrs entà tramitar es sollicituds d'inscripcion en registre per via telematica. En aguest lòc web e entà garantir era seguretat enes comunicacions, s'utilize eth protocòl de comunicacion https (SSL).

En aguest lòc web era Agéncia Catalana de Proteccion de Donades preten fomentar er accès deth public ara informacion relativa ara proteccion de donades qu'ei ara sua disposicion. Er objectiu consistís en velhar pera actualitat e exactitud d'aguesta informacion e per tant, era Agéncia se resèrve eth dret d'actualizar es contenguts dera pagina web e eliminar-les, com tanben limitar e empedir er accès, ja sigue temporau o definitivament, sense notificacion prèvia. Era informacion contenguda en aguest lòc web a caractèr generau e non se referís a circonstàncies especifiques relatives a persones o organismes concrèts.

Era Agéncia Catalana de Proteccion de Donades non aufrís assessorament professionau o juridic; se desire hèr ua consulta d'aguest tipe, a d'adreçar-se a un professionau degudament qualificat.

1.1. Exempcion de responsabilitat per contenguts:

Era Agéncia non pòt garantir era inexisténcia d'errors en accès ara web, enes sòns contenguts ne en qu'aguesti se tròben totaument actualizats, maugrat qu'invertís es esfòrci de besonh entà esvitar-les e esmendar-les o corregir-les damb era maxima rapidesa e tostemp que se li mèrquen.

Era Agéncia Catalana de Proteccion de Donades non se hè responsabla en cap de cas des contenguts, informacions o imatges que non depenguen dera pagina web, ne siguen gestionats pera Agéncia, ne des damnatges e perjudicis que poguessen derivar deth coneishement per part de tresaus non autorizats des donades des usatgèrs e der usatge que ne hèsquen deth lòc web a trauèrs d'aguestes donades, sense perjudici d'aquerò que dispause era normativa vigenta.

Tanben, era Agéncia non garantís qu'un document disponible en linha reprodusique exactament un tèxte adoptat oficiaument. Era informacion administrativa facilitada a trauèrs d'aguest web non remplace era publicitat legau des leis, des disposicions generaus e des actes qu'agen d'èster publicats formaument en Diari Oficiau dera Generalitat de Catalonha o en d'auti diaris o butletins oficiaus que corresponguen, era edicion impresa des quaus ei er unenc esturment que balhe fe dera sua autenticitat e contengut.

Era Agéncia non se hè responsabla des informacions, opinions e concèptes que siguen emetudi, publicadi o distribuïdi a trauèrs deth lòc web, quaussevolh aute lòc web interconnectat ath quau s'accedisque a trauèrs des lòcs web dera Agéncia per miei de ligams (links) o quaussevolh des servicis que se vinculen o relacionen en aguesta pagina web interconnectada.

Er usatge d'aguesta pagina web atribuís era condicion d'usatgèr dera pagina web (d'ara enlà er Usatgèr) e implique era acceptacion plea e sense resèrves de totes e cadua des disposicions includides en aguest Avís Legau, ena version publicada pera Agéncia Catalana de Proteccion de Donades, en madeix moment en qué er Usatgèr accedisque ara sua pagina web.

Era pagina web dera Agéncia Catalana de Proteccion de Donades pòt èster visitada liurament pes usatgèrs, exceptat aqueri airaus reservadi as membres dera Agéncia.

Er Usatgèr se compromet a utilizar era pagina web, es sòns contenguts e servicis, de conformitat damb era lei, eth present Avís Legal, damb es condicions particulares de certans servicis e damb d'auti avisi, reglaments d'usatge e instruccions metudi entath coneishement der Usatgèr. Ad aguest efècte, er Usatgèr a d'abstier-se d'utilizar quaussevolh des servicis damb fins o efèctes illicits, proibits, lesius des drets e interèssi de tresaus.

2.1. Exempcion de responsabilitat per usatge o foncionament deth lòc web:

Era responsabilitat der usatge dera informacion contenguda ena pagina web ei der Usatgèr. Era Agéncia Catalana de Proteccion de Donades demore eximida de quaussevolh responsabilitat per damnatges e perjudicis de tota natura que poguen derivar-se der accès, era captacion e er usatge per part de tresaus des informacions e dera publicitat contenguda en aguest lòc web e des opinions facilitades pes usatgèrs en madeish.

Er usatgèr ei er unenc e exclusiu responsable des sues claus d'identificacion e accès as servicis e contenguts d'aguest lòc web consistents en còdi secret o clau e nòm der Usatgèr. Era Agéncia Catalana de Proteccion de Donades non se hè responsabla der usatge indegut des claus d'identificacion e accès des usatgèrs ne des conseqüéncies de quaussevolh natura derivades deth mau usatge per part des usatgèrs, era pèrta o eth desbrembe des madeishi, ne deth sòn usatge indegut per tresaus non autorizadi.

Era Agéncia balhe es sòns servicis e contenguts de forma contunhada damb toti es mieis tecnics ara sua artenhuda entà amiar a tèrme aguesta prestacion de forma satisfactòria. Era Agéncia non se hè responsabla des damnatges e perjudicis de quaussevolh natura que poguessen derivar-se de disponibilitat e contunhitat tecnica deth foncionament deth lòc web. En tot cas, era Agéncia amiarà a tèrme totes es actuacions de besonh entà restablir es sòns servicis en supausats de problèmes tecnics.

VILAMÒS.
Er Ajuntament de Vilamòs hè ans qu'a eth madeish govèrn en municipi, damb ues persones que dejà an perdut era illusion e eth nèrvi entà possar es ahèrs deth pòble.
Era nòsta candidatura vò aufrir as vesins era oportunitat de votar un equip de gent naua qu'apòrte naues idees e mès transparéncia ena gestion municipau.
En aguesti moments, ena Val d'Aran conviuen situacions de saturacion urbanistica damb zònes en vies de despoblament, frut des importants desequilibris que i a entre eth Naut e eth Baish Aran. Uns desequilibris qu'eth govèrn de Convergéncia non a sabut pas contrarestar. Aguestes zònes en vies de despoblament an, totun, importants recorsi toristics deth punt de vista deth paisatge e der interès culturau.
Nosati, eth nau equip, volem dinamizar era economia deth municipi entà poder aufrir lòcs de trabalh, qualitat toristica, cada còp mès cercada pes visitants dera Val, e atencion as ciutadans en tèmes que tanhen ath benestar sociau e as famílies. Per aguesti motius proposam entath municipi de Vilamòs:
1. Promòir era creacion de naues activitats ostalères laguens deth municipi.
2. Melhorar era carretèra d'accès entath pòble.
3. Melhorar es pistes forestaus e es rotes toristiques.
4. Melhorar e dinamizar era gestion deth Musèu etnologic Joanchiquet com eth melhor atractiu toristic dera vila.

RESOLUCION:
UNI/3002/2005, de 18 d'octubre, pera quau s'apròven es bases e se daurís era convocatòria d'ajudes entà estudiants universitaris des comarques der ambit deth Naut Pirenèu e Aran (APA).
Aguesta convocatòria sorgís dera volentat de dar responsa ath besonh de facilitar er accés ara universitat, en egaletat d'oportunitats, ara poblacion catalana. Es condicions geografiques des comarques der ambit deth Naut Pirenèu e Aran, determinades pera Lei 24/2001, de 31 de deseme, de reconeishement deth Naut Pirenèu e Aran com a airau foncionau de planificacion, e deth còst addicionau de desplaçament e lotjament qu'açò implique entàs familhes damb hilhs e hilhes que vòlen accedir ara universitat, hè que se tracte d'ua des situacions que meriten ua actuacion adequada en Catalonha, pr'amor de garantir un des principaus rèptes educatius ena societat actuau: er accés ara educacion superiora. Eth Naut Pirenèu e Aran ei er unic ambit territoriau de Catalonha que non dispause de centres d'ensenhament superior presenciau damb caractèr permanent.
En aguest contèxte, eth Departament d'Universitats, Recerca e Societat dera informacion a engegat aguesta convocatòria que vò èster un pas endeuant entà facilitar era mobilitat comarcau des estudiants universitaris de Catalonha.
Cossent damb çò que dispause eth capitol IX deth Decret legislatiu 3/2002, de 24 de deseme, peth quau s'apròve eth tèxte refós dera Lei de finances publiques de Catalonha, en relacion damb eth regim juridic des subvencions e transferéncies dera Generalitat de Catalonha;
Atesa era Resolucion UNI/962/2005, d'un de hereuèr, pera quau s'apròven es bases generaus qu'an de regir era concession de bèques e subvencions convocades pera Agéncia de Gestion d'Ajudes Universitàries e de Recerca; Atés qu'er article 11 des Estatuts dera Agéncia, aprovadi per Decret deth Govèrn dera Generalitat, d'11 de junh de 2002, dispause que correspon ath Conselh de Direccion aprovar es convocatòries de bèques e subvencions, atau com era sua resolucion, e qu'aguestes facultats an estat delegades ath president dera Comission Executiua d'Ajudes Universitàries, damb data 5 de deseme de 2002, resòli:
Article 1:
Aprovar es bases e convocar es ajudes entà estudiants universitaris des comarques der ambit deth Naut Pirenèu e Aran (APA), es condicions des quaus figuren en annèx d'aguesta resolucion.
Article 2:
Er impòrt globau màger ei de 400.000,00 euros, qu'anaràn a cargue dera partida pressupostària 480.0001 deth pressupòst dera Agéncia de Gestion d'Ajudes Universitàries e de Recerca entar an 2005.
Disposicion finau: Aguesta resolucion agote era via administratiua; ara seguida, s'indiquen es recorsi que se i pòden interpausar: recors potestatiu de reposicion deuant deth president dera Comission Executiua d'Ajudes Universitàries en termini d'un mes a compdar de londeman deth dia dera publicacion dera resolucion en DOGC; o ben recors contenciós administratiu interpausat dirèctament deuant deth Jutjat Contenciós Administratiu de Barcelona, en termini de dus mesi a compdar de londeman dera sua publicacion en DOGC, cossent damb çò que preven es articles 116 e 117 dera Lei 30/1992, de 26 de noveme, de regim juridic des administracions publiques e deth procediment administratiu comun, modificada pera Lei 4/1999, de 13 de gèr, e es articles 8, 14 e 46 dera Lei 29/1998, de 13 de junhsèga, reguladora dera jurisdiccion contenciosa administratiua.
Barcelona, 18 d'octubre de 2005.
Ramon Vilaseca i Alavedra.
President dera Comission Executiua d'Ajudes Universitàries.
Annèx:
I. Normes generaus.
1. Objècte.
Concedir ajudes entara mobilitat comarcau as familhes residentes enes comarques der ambit deth Naut Pirenèu e Aran (d'ara enlà APA) en qué bèth un des sòns membres sigue matriculat ena universitat deth sistèma universitari catalan entath cors academic peth quau se sollicite era ajuda (cors 2005-2006). Era mobilitat se compren com a desplaçament e lotjament dehòra dera comarca a on s'a era residéncia familhara.
Es familhes susceptibles d'ajudes an de residir en ua des comarques que seguissen: Alt Urgell, Alta Ribagorça, Cerdanya, Pallars Jussà, Pallars Sobirà, Val d'Aran.
2. Beneficiaris.
Ne pòden èster beneficiaris es estudiants que complisquen es requisits que seguissen:
2.1 Requisits generaus:
2.1.1 Auer era nacionalitat espanhòla o de bèth estat membre dera Union Europèa; en cas des estudiants estrangèrs non-comunitaris an d'acreditar era sua condicion de residents, e i demoren excludits de concórrer aqueri que se trapen en situacion d'estada.
2.1.2 Residir en ua des sies comarques nomentades ena base 1 d'aguesta convocatòria com a minim des der 1 de gèr de 2003. Pr'amor d'acreditar aguesta circonstància cau presentar un certificat d'empadronament a on cònste era data d'alta en padron dera persona
sollicitanta en un municipi des comarques nomentades.
Excepcionaument, en cas d'auer-se empadronat dempús der 1 de gèr de 2003, se pòt èster beneficiari d'aguesta ajuda tostemp qu'era persona sollicitanta acredite tot a fèt era residéncia en ua des sies comarques nomentades ena base 1. Entà demostrar era residéncia, cau presentar, ath delà deth certificat d'empadronament, era documentacion acreditatiua deth centre docent a on era persona sollicitanta a estudiat eth cors 2004-2005 e/o quinsevolh auta documentacion acreditatiua d'aguesta circonstància.
2.2 Requisits academics:
2.2.1 Èster matriculat en ua universitat deth sistèma universitari catalan entath cors academic entath quau se sollicite era ajuda, en uns estudis adreçadi a arténher un titol oficiau de licenciat, engenièr, arquitècte, diplomat, mèstre o engenièr o arquitècte tecnic.
2.2.2 Èster matriculat en uns estudis que s'impartisquen de manèra presenciau.
2.2.3 Èster matriculat d'un minim de 55 crèdits, en cas de matricula per cors complet, o de 27,5 crèdits, enes cassi de matricula semestrau per cada semèstre.
En cas de matricular-se d'un nombre inferior de crèdits, s'a d'aportar ua acreditacion deth centre que justifique que s'a matriculat deth nombre màger de crèdits cossent damb era organizacion administratiua deth centre. Non se pòden pas acuélher ad aguest supòsit aqueri estudiants que, per rason deth sòn rendiment academic enes corsi anteriors, non s'agen podut matricular deth nombre de crèdits previsti.
2.2.4 Auer despassat eth 80% des crèdits matriculadi en cors anterior o eth darrèrs cors corsat en ensenhaments non-tecnics e eth 60%, en cas des ensenhaments tecnics (sonque en cas des persones sollicitantes que non inícien per prumèr còp estudis universitaris eth cors  2005-2006). Es crèdits minims matriculadi eth cors anterior o eth darrèr cors corsat an d'èster es especificadi en punt anterior.
2.2.5 Demoren excludits d'aguesta convocatòria es persones qu'agen bèra titolacion universitària superiora (o d'auti estudis equivalents) o complisquen es requisits legaus entara expedicion d'un titol de licenciat, engenièr o arquitècte (o d'auti titols equivalents).
Totun açò, pòden sollicitar aguesta ajuda aqueri estudiants que corsen estudis de dusau cicle e agen despassat un prumèr cicle o siguen en possession de diplomat, mèstre o engenièr o arquitècte tecnic que les permete er accés ad aguest estudi de dusau cicle.
2.3 Requisits economics:
Cau non despassar pas es limits de renda familhara disponibla e de patrimòni que se detalhen en apartat II d'aguest annèx.
3. Periode.
Cors academic 2005-2006.
4. Quantia.
Er impòrt maxim per ajuda ei de 2.000 euros, cossent damb es disponibilitats pressupostàries. Era quantitat adjudicada a cada persona beneficiària depen dera forma de calcul dera ajuda detalhada en apartat III d'aguest annèx e deth nombre d'ajudes concedides.
5. Sollicituds e documentacion.
5.1 Er imprés dera sollicitud e es bases se pòden obtier enes pagines web dera Agéncia de Gestion d'Ajudes Universitàries e de Recerca (AGAUR), www.gencat.net/agaur, e deth Departament d'Universitats, Recerca e Societat dera Informacion (DURSI), www.gencat.net/dursi, atau com enes dependéncies dera AGAUR, Via Laietana, 28, 2au. Planta, 08003, Barcelona.
5.2 Era sollicitud d'a de formalizar era persona interessada, segontes eth modèu normalizat, e s'a de presentar, amassa damb era documentacion requerida, en registre dera AGAUR e cossent damb era base 5 dera Resolucion UNI/962/2005, d'1 de hereuèr, pera quau s'apròven es bases generaus qu'an de regir era concession de bèques e ajudes convocadi pera AGAUR. Se compren com a persona sollicitanta dera ajuda er estudiant qu'age de realizar eth desplaçament e eth cambi de lotjament entà poder accedir ara universitat. En cas qu'era persona sollicitanta non age complit es 18 ans en moment d'auer de presentar era sollicitud, l'aurà de presentar eth sòn tutor legau, que se compren en aguesta convocatòria com a presentador. 
5.3 Era presentacion dera sollicitud implique era autorizacion dera AGAUR entà obtier es donades de besonh entara resolucion dera convocatòria a trauèrs dera Agéncia estatau d'Administracion Tributària (AEAT) e/o quinsevolh auta institucion dera Administracion.
Ei objècte d'aguest projècte era reabilitacion de bastissa de plan interès arquitectonic, entà Archiu Istoric d' Aran e entara sedença entàs actes de representacion deth Conselh Generau d'Aran.

ANTECEDENTS ISTORICS.

Era bastissa s'acabèc de lheuar en er an 1820, atau coma cònste ena façada dera madeisha, eth sòn prumèr nòm siguec de casa des de Troi, mès pera fòrta projeccion sociau deth sòn proprietari, prenec mès endauant eth nòm dera Casa deth Senhor. Aguesta bastissa gessec deth shampliment en mès pur estil neoclassic, dera antiga bastissa medievau dera que non demore d'aguest temps mès que dues hièstres gotiques.

Eth promotor d'aguest subergessent shampliment, siguec un ramadèr qu'artenhec a remassar nombroses explotacions agràries que s'estenien ena major part deth municipi d'Arròs damb es peisheus dera ribera de Varradòs e era sò influéncia arribaue mès enlà deth pòble d'Arró.

Sigueren atau d'importantes e racionaus es sòns espleites que mantenguec un constant mercat de venta de carns damb era ciutat de Barcelona, plaçada mès enlà de 300 km, e de ditz qu'enes desplaçaments deth bestiar, non auie de besonh hèr net enlòc que non siguese dera sua proprietat.

Ua auta activitat que portèc a tèrme, profitant deth liure comèrç qu'alavetz existie ena Val d'Aran, en aplicacion des Privilètges que dauen de prumèr es reis d'Aragon e mès en dauant es d'espanha, siguec era explotacion des bòsqui aranesi, enquiath nivèu d'èster proprietari d'indústria deth papèr ena ciutat de Tolosa.

Segontes era tradicion, era bastissa d'origen medievau, acuelhec ath Generau Bonaparte de pas pera Val.

Era aparicion dera pèsta deth bestiar, provoquèc eth enfonsat d'aguest patrimòni damb era madeisha rapidesa damb que s'auie lheuat. Es guèrres carlistes acabèren d'empitjorar era situacion e provoquèren era desocupacion dera bastissa; emigrant a començament de sègle era família mès dirècta, tara comarca vesia deth Palhars; desapareishent era documentacion d'aguesta breu istòria e passant a apertiéner era casa a familiars indirèctes.

Er an 1951 siguec comprada peth alavetz Ajuntament d'Arròs e Vila, en tot utilisar era bastissa coma Ajuntament e coma Escòla Publica enquiath cors 1973-74.

Er an 1979 amasadi es representants des Ajuntaments Aranesi ena Glèisa de Cap d'Aran de Tredòs e en acte de reclamacion des privilètges istorics dera Val, Institucionalisats damb eth Conselh Generau d'Aran, se prepause aguesta bastissa coma sedença deth futur Conselh, alternatiua ara istorica sedença dera Glèisa de Mijaran, qu'auie desapareishut pendent era darrèra Guerra Civil.

Er an 1987, damb un pressupòst fòrça limitat, s?executen òbres entà consolidar era bastissa entà arturar eth son procès de degradacion, que sigueren basicament apuntalar e repassar eth losat e milhorar era imatge dera façada principau en tot pervocà-la e pintà-la de nau e en tot plaçà-i era husteria. Aguestes òbres, pera sua limitación e pera manca d'us dera bastissa, non an artenhut a arturar deth tot, eth procès.

Era bastissa ei de planta rectangular ajuntada damb era bastissa d'origen medievau e se place de forma isolada e limite damb carrèr en costat de cogant, damb carís en costat de gessent, damb eth pati pricipau de 301,05 m2 de superfícia, ena sua orientacion entà meddia; e damb pati de 457,11 m2 de superfícia ena sua orientacion nòrd. Aguèst darrèr pati aué en dia s'utilise coma airau de recreacion infantil. Es plantes baisha e prumèra, pera topografia deth solèr, ventilen a nòrd a trauèrs de hòssa qu'ath madeish temps servís de drenatge.

Es murs perimetraus e centraus de carga son de pèira, en tot manifestà-se ena façada principau coma pilastres de pèira trabalhada que mos senhalen es naus o crugies dera bastissa. Aguesti murs despatissen era bastissa en cinc naus en totes es sues plantes, estant aucupada era centrau pera escala. Era bastissa se capère enes sues tres naus centraus a dues penents orientades a nòrd e meddia damb era interrupcion deth airau a meddia dera nau centrau, que ac hè a contrapenent. Es dues naus des extrems desaigüen es sues aigües contra es façades gessent e cogant. En aguestes naus deth costat, subergessen en costat nòrd dues tors damb cubèrta tronc octògonau.

Era bastissa, peth sòn estat de consevacion deth laguens, cau despatí-la en dus airaus: 
Eth prumèr, que correspon as naus deth costat orientau, que s'an utilisat coma Estudi e Ajuntament, que se tròbe en milhor estat, mès presente un aspècte mes desfigurat pes succesivues actuacions, e comence a vedé-se setiats en solèr dera planta prumèra pera preséncia de bigues de ciment aluminós.

Eth dusau, que se correspon damb eth rèste dera bastissa, ei en plan mau estat, damb es solèrs enroïnats, mès per contra ten es majors vestigis dera husteria e deth mobiliari dera antiga bastenda.

Era cubèrta, en generau presente un estat plan abismat, en part pera manca de cuedat dera madeisha, que s'acentue pera pòga arribentor ena penent ta meddia des tres naus centraus. Totun açò era estructura se ten en ues condicions plan acceptables, gràcies en part ara qualitat dera husta deth cabironatge (casse) e peth dessenh conceptuau de plan interès que demòstre un important coneishement per part deth autor deth comportament estructurau dera husta. Peth sòn estat, se poirie restaurar, hèt que non se contemple en projècte per elevat prètz. Veir planes 30 ara 34 d'aguest document.

Es pervocats des façades nòrd, gessent e cogant, son en plan mau estat, en tot aué-se queigut en nombrosi lòcs. Veir planes 8 e 10 d'aguest document.

Era husteria dera façada nòrd, en bèri cassi i manque e en uns auti se tròbe en molt mau estat, en tot mancar en bèri cassi es veires, çò que permet eth pas deth aire, era ploja e era nhèu. Veir plana 9 d'aguesta memòria.

Era husteria deth laguens, de plan interès artistic pes sues proporcions e detalhs des sues talhes e moldures, se ten en un relatiu bon estat, çò que permet restaurar era major part d'aguesti elements o coma mendre e en bèri cassi isolats, eth rehèr-les damb plan fidelitat. Veir planes 15 ara 19, era 24 e dera 26 ara 29 d'aguesta memòria.

Cau díder, qu'es pèires des carreus des façades e deth mur de barrat deth pati principau, procedissen dera coneishuda cantèra de Sant Beat, pòble dera madeisha Val d'Aran, mès deth Estat Francés. Veir plana 6 d'aguest document.

ETH PROJÈCTE.

Eth projècte prepause era totau reabilitacion dera estructura, deth losat, des façades gessent, cogant e nòrd e es espacis deth laguens e deth dehòra, en tot vertebrar era topografia deth pati principau, en tot estructurar es accèssi e en tot preveir accès entàs disminuïts damb plantaforma de lheuat verticau e un traçat de rampes qu'acompanhen es escales d'accès d'ua forma acordant. Se prepause nivelar eth pati principau damb ua leugèra arribentor entath carrèr, en tot perméter que se hèsquen actes publics ath dehòra dera bastissa.

Ena prumèra nau ara quèrra dera bastissa segontes s'accedís, se plaçen es nuclis de comunicacion verticau de servici, d'evaquacion en cas de huecs e d'accès entàs disminuïts.

Se prepause bastir ena façada nòrd ath cant d'aguesta darrèra nau, ua petita bastenda anèxa entà plaçà-i eth accès entàs servicis intèrns deth Archiu e entà plaçà-i era cramba de maquines deth ascensor, damb era idia de qu'aguesta bastenda incidisque eth mendre possible damb era bastissa principau e entà qu'admete es patacs des queigudes dera nhèu deth losat dera bastissa principau, se prepause caperà-la damb lòsa de hormigon armat.

Se manten era nau centrau coma airau d'accès principau dera bastissa entad açò se prepause restaurar era magnifica escala de husta, veir planes 17 e 18 d'aguesta memòria.

Era planta baisha dera bastissa ei aon se compartissen es dus usi prepausats tara bastissa, entad aquerò se dediquen es dues naus ara dreta entara sedença de representacion deth Conselh, es quaus tanben poiràn èster utilisades bèth viatge coma crambes d'exposicion d'acòrd damb er us principau dera bastissa. Ena ala quèrra dera bastissa principau, se place era recepcion deth archiu istoric e es servicis sanitaris generaus dera bastissa, atau com eth nucli de comunicacions.

En aguesta planta se place laguens dera hòssa de ventilacion, petita bastenda anèxa entà plaçà-i era cramba de caudères deth cahuatge, era quau se capère tanben damb ua lòsa de hormigon, pes madeishes rasons apuntades entath còs anèxe d'accés de servici.

S'utilisen es plantes intermieges dera bastissa entà depòsit de documents, per ester eth milhor plaçament entà beneficià-se dera plan inèrcia termica que proporcione era grossor des sòns murs, talament que permete atemperar aguestes crambes enquia enes epòques mès caudes deth ostiu, sense auer de besonh d'installar sistèmes de refrigeracion.

En leugèra contradiccion damb eth esquema de circulacion que prepause eth servici d'Archius dera Generalitat de Catalunya, mès coma plaçament mès apropiat pes sues caracteristiques fisiques e pera sua luminositat obtenguda damb luernaris, se plaçen ena planta humarau, es espacis entara Consulta de Documentacion e entath Burèu de Direccion.

Pes fòrtes subercargues qu'auràn de tier es solèrs entar us d'archiu, aguesti se substituïssen per solèrs de cabirons de hormigon. Açò non distorsionarà era arquitectura dera bastissa ja qu'es cabirons de husta des solèrs, s'amaguen enes plafons damb taula clauada peth dejós des cabirons.

Entà esvitar es umiditats dera planta baisha, s'a previst shamplir era hòssa de ventilacion en tot baishar en son nivèu e en tot shamplí-la, entà qu'actue coma drenatge eficaç. Entà assegurar era sua neteja, se daurís en planta baisha un ample hiestrau en mur, entà sajar d' incorporà-lo espaciaument ara bastissa.

Era cubèrta s'a previst hè-la de nau, en tot mantier damb tota fidelitat es concèptes estructuraus e era sòrta de husta. Se profite enta isolà-la termicament, en tot híger eth humarau ath airau util dera bastissa, daurint en còs principau dera cubèrta claraboies entà milhorar eth enlumenat e era ventilacion des espacis deth humarau.

Se prepause milhorar eth aspècte deth dehòra dera bastissa, en tot catar eth pervocat des façades nòrd, gessent e cogant e tot seguit pervocant-les damb mortèr de ciment, en tot procedir darrèrament ath pintat de totes es façades. S'a prepausat híger as hièstres dera bastissa de proteccions damb contravents, com semble disposaue era bastissa pes gahons que se pòden veir pes façades. En açò que se referís ara husteria de talhèr dera façada de meddia, que siguec rebastida ena intervencion deth an 1987, s'a prepausat repassar es petiti maus produïts pera manca de manteniment en aguest breu plaç de temps qu'a afectat sustot ara pòrta d'accès ara bastissa.

S'a prepausat qu'es elements de husta damb un valor artistic, entre eri: es pòrtes de talha, es mòbles, es costèrs de proteccion des murs e es baranes dera escala principau, siguen restaurades pes Servicis de Restauracion dera Generalitat de Catalunya.

Entà potenciar era relacion dera bastissa damb eth pati deth darrèr, s'a previst comunicà-lo damb un passatge leugèr peth dessús dera hòssa de ventilacion, format per grilha d'entramat de quadre de 30*30 mm sus estructura formada per tres somers laminats, damb baranes de proteccion enes dus costats, formades damb tueus de passamans e tres mès en tot repartir era nautada, tot d'acèr galvanisat. S'a prepausat barana des madeishes caracterisques entara proteccion sus era hòssa de ventilacion.

Ena planta baisha e ena bastissa anèx (bastissa d'origen medievau), qu'eth Ajuntament d'Arròs e Vila ten en proprietat e coma resultat des convènis entara cesion dera bastissa principau ath Conselh, s'a prepausat d'executar òbres de reabilitacion entara sedença dera Entitat Locau Menor d'Arròs e Vila. Aguestes òbres s'executaràn a compde deth Conselh e se recuelhen en present projècte. Ena rèsta d'aguesta bastissa anèxa, es òbres se limiten a repassar e pintar de nau era façada orientada ath pati principau e a desseparar es proprietats, en tot barrar ena dusau planta era pòrta que comunique es dues bastisses. Eth accès ath Ajuntament d'Arròs e Vila se prepause passant peth madeish pati principau, en tot reforçar era imatge deth necessari acòrd entre es diferentes Adminitracions Publiques d'Aran. 

Es vesins de Canejan demanen ua naua carretera pera Solana.

6 quilomètres de longada e un desnivèu de lèu 300 metres son es caracteristiques dera carretera d'accès a Canejan. Ua via que a era mitat deth sòn recorrut per ombrèr. Era umitat, e era manca de solei hè que en iuèrn siguen continuats es problèmes ena cauçada, era nhèu se i apilère e e es plaques de gèu son abondoses, çò que hè de besonh de lançà-i fòrça sau , en tot provocar maus importants sus eth paviment.

Ad aguestes situacions se i ahigen es reiterades eslorrades deth terren que provòquen henerècles ena cauçada e esbaussaments des murs lateraus que resten superficie a ua carretera dejà fòrça estreta e plia de marrecs. Era Direccion Generau de Carreteres ja a apraiat un des murs que s'enfonsec e ara a aprovat ua actuacion d'urgéncia entà assolidar es parts esbaussades e eth paviment entà que poguen èster prèstes abantes der iuèrn.

Era inestablitat deth terren , era major part terrè e damb pòqui malhs , hè que aguesta carretera sigue dangerosa pera pòca solidesa des sòns fonaments. Ath delà quan plò baishen peirès dera part nauta dera montanha e es petits barrancs arrossegen tèrra, pèires e calhaus que capèren era cauçada.

Es vesins de Canejan (un centenat), e es usatgèrs de aguesta via an amassat tres-centes firmes que han presentat en ajuntament entà demanar eth bastiment d'ua naua carretera pera solana.

Er ajuntament a dat eth sòn supòrt ad aguesta demana, ja que recupère un projècte que ja auie estat contemplat en 1èr. Plan Comarcau de Montanha.

Entar alcalde de Canejan era naua carretera ei de besonh entath futur deth pòble.

Er alcalde tanben auancèc qu'era Direccion Generau de Carreteres dera Generalitat a començat es estudis entà determinar era viabilitat d'ua naua carretera , er impacte ambientau e eth pressupòst de besonh entath sòn bastiment.

ERA PETJADA: Qui èm nosati?

Que ei Era Petjada, servicis ambientaus, S.L.?

Era Petjada ei ua empresa des Pirineus que organise diuersi iniciatiues relacionades damb er estudi e eth coneishement deth miei naturau tot ellaborant campanhes de sensibilisacion , programes de gestion e projèctes innovadors.

ERA PETJADA neishèc en abriu deth 2003 en Alta Ribagorça damb ua certa vocacion ena ampliacion deth sòn ambit de trabalh en auti nivèus comarcaus des territòris catalans e aragonesos, tot profitant tanben eth potenciau uman e tecnic qu' aué en dia se desvolupe en aguesti territòris.

Per què eth nòm d' ERA PETJADA?

Perque eth pas der òme pera istòria tostemps deishe ua caushigada o pautada (en catalán "petjada")... de nosati depen eth reconeishement actuau d'aguesta, e er endoviament des nòstes pautades en caminar entath futur.

D'aciu ERA PETJADA, servicis ambientaus, SL pensam que caminant ei possible daurir naus camins entath futur mès sostenible, e mès respectuós damb eth nòste país.
ERA PETJADA, servicis ambientaus SL, volerie portar ath territòri pirinenc toti es esturments e innovacions tecnologiques que aparéishen laguens deth camp dera gestion sostenible. Aguesti sorgissen de diuersi programes promoguts pes administracions europea, estatal e autonomica.

Eth musèu dera Val d'Aran.

Eth musèu dera Val d'Aran siguec creat er an 1983, damb er objectiu de dotar ara comunautat aranesa tamb un organisma que trabalhèsse ena recerca, conservacion e difusion deth sòn patrimòni naturau e culturau.

Eth projècte deth musèu s'inspire ena filosofia e en modèl des musèus coneishudi tamb eth nom d'ecomusèus. Ei per aquerò qu'aguest projècte prepause era creacion ena Val d'Aran d'un hilat d'endrets d'interés patrimoniau.

Actuaument, eth musèu dispòse de tres equipaments dubèrts ath public: era tor deth generau Martinhon a Vielha, era casa Joanchiquet en Vilamòs e era glèisa de Sant Joan en Arties.

Tor deth generau Martinhon - Vielha.

Era tor deth generau Martinhon ei ua casa senhoriau deth segle XVII plaçada en cap dera vila de Vielha. Des de 1984 aquest monument alòtge era sedença centrau deth musèu dera Val d'Aran.

Enes sues tres planes se i a plaçat ua exposicion permanenta e diuèrsi equipament que s'an de besonh entath bon fonccionament deth musèu (magasèm, talhèr de restauracion, airau administratiu e centre de documentacion).

Era exposicion permanenta presente ua sintèsi dera istòria dera Val d'Aran, des dera preistòria as nòsti dies. En era se i pòt veir ua interessanta colleccion d'objèctes arqueologics, artistics e etnografics.

Casa Joanchiquet - Vilamòs.

Era casa Joanchiquet ei plaçada en carrèr major deth pòble de Vilamòs, un des pòbles aranesi que milhor an conservat era sua fesomia arquitectoca e urbanistica tradicionau.

Coma plan d'autes cases qu'en Aran receben eth nòm de "còto" o "auviatge", era casa ei compausada per diuèrses bastisses des segles XVIII e XIX, que s'estructuren ath torn d'un corrau.

Ena restauracion dera casa s'a procurat conservar eth mobiliari e era atmosfèra qu'aguesta auie pendent es prumères annades deth segle XX.

Glèisa de Sant Joan - Arties.

Era glèisa de Sant Joan d'Arties ei un des exemples mès ben conservadi dera arquitectura gotica dera Val d'Aran.

Barrada ath culte pendent era Guerra civil de 1936-1939, aguesta importanta bastissa patic pendent fòrça ans un grèu procès d'abandon e degradacion.

Damb era constitucion deth musèu dera Val d'Aran, er an 1983, era glèisa passarie a formar part des sòns equipaments, e cinc ans mès tard serie dubèrta ath public coma sala d'actes e d'exposicions temporaus deth musèu.

Oraris:

Tor deth generau Martinhon (Vielha).

Deth 16 de seteme ath 14 de junhsèga :

* De dimars a diuendres : de 17 a 20 ores.
* Dissabtes : de 10 a 13 ores e de 17 a 20 ores.
* Dimenges : de 10 a 13 ores.
* Deluns e dies hestèrs : barrat.

Deth 15 de junhsèga ath 15 de seteme:

* De dimars a diuendres : de 10 a 13 ores e de 17 a 20 ores.
* Dimenges : de 10 a 13 ores.

Deluns e dies hestèrs : barrat.

Glèisa de Sant Joan (Arties).

Dubèrta ath public sonque quan i a exposicions temporaus (consultar programmacion especifica).

Casa Joanchiquet (Vilamòs).

Deth 15 e junh ath 15 de seteme :

Dubèrt toti es dies, de 11 a 14 ores e de 16 a 19 ores.

Deth 16 de seteme ath 14 de junh :

Sonque visites de grop concertades telefonicament ( Esp.+ 973-641815).

PRESENTACION.
Er article 3.4 der Estatut d'Autonomia ditz qu'er aranés a d'èster objècte d'ensenhament e d'especiau respècte e proteccion. Era Lei 7/1983 en sòn article 28.4 mane qu'eth Conselh Execotiu dera Generalitat a de proporcionar es mieis que garantisen er ensenhament e er usatge der aranés enes centres escolars dera Val d'Aran. Ei en tot seguir aguesti mandats qu'eth Departament d'ensenhament dera Generalitat a impolsat durant aguesti darrèrs ans era incorporacion der ensenhament der aranés enes Centres Educatius dera Val d'Aran. Es sues accions an anat adreçades a obtier era infraestructura tecnica adequada, era elaboracion de materiau e era formacion deth professorat de forma progressiva. Era Lei 16/1990 ditz qu'er aranés a d'èster objècte d'ensenhament e que se n'a de garantir eth sòn usatge en sistèma educatiu e en sòn article 20.2 da ath Conselh Generau d'Aran era competéncia plena en tot aquerò que hè referéncia ath foment e ar ensenhament der aranés e dera sua cultura cossent damb es normes de caracter generau vigentes en tota Catalonha en camp dera politica lingüistica e educatiua. Eth Decret 75/1992 qu'establís era ordenacion generau des ensenhaments dera educacion infantil, era educacion primària e era educacion segondària obligatòria en Catalonha ditz en sòn article 3.2 que eth Conselh Generau establirà eth curriculum dera lengua aranesa En tot auer en compde:
. Qu'er aranés coma lengua pròpia dera Val d'Aran a d'èster normalament lengua veiculara e d'aprenentatge ena educacion.
. Que es drets lingüistics individuaus des alumnes an d'èster convenienment respectats.
. Que eth Conselh Generau empare es projèctes que qualifiquen positivament era educacion ena Val d'Aran.
. Era legislacion senhalada e d'autes coma era Orden de 3 d'agost de 1990 e era Resolocion de 31 de Deseme de 1990.
. Eth nivèu d'implantacion der aranés en ensenhament.
. Era volentat de collaboracion, d'estímol e concienciacion des diuèrsi sectors sociaus implicats ena educacion des mainades e mainatges aranesi.
E en tot complir es manaments legaus, eth Conselh Generau dera Val d'Aran en session deth dia 13 de hereuèr de 1998 establís eth curriculum der aranés.
Es professionaus der ensenhament dera Val d'Aran, molti des quaus an collaborat ena elaboracion deth curriculum, an de trapar en madeish un element de supòrt ath sòn trebalh e era volentat d'orientar eth trebalh generau envers er qualitat ena que toti èm compromesi.
Entath desvolopament adequat d'aguest Curriculum calerà qu'es Centres d'ensenhament, que non ac agen atau, adapten es sòns disenhs curriculars ath madeish, e calerà qu'es sues programacions siguen coerentes damb aguest curriculum.
Calerà tanben qu'eth Departament d'ensenhament d'acòrd damb aguest Conselh Generau fixe es àmbits d'aprenentatge e es arees que calerà impartir en aranés, talament coma calerà qu' es dues institucions acòrden es asignacions temporals entara organisacion der ensenhament ena educacion primària e eth numero de crèdits ena educacion segondària obligatòria.
Era escòla ocupe un lòc important ena vida des mainades e mainatges aranesi.
Era escòla ei eth marc des aprenentatges intrumentaus e basics, de socialisacion, de relacions e de descubèrta. En era er alumne a d'adquirir es senhaus d'identitat pròpis dera nòsta personalitat collectiva: era istòria, era cultura, eth patrimoni, es tradicions, e subertot era lengua pròpia. Enes centres educatius es alumnes an de poder integràse ena societat e en país a on viuen e daurir era sua perspectiva entà ua dimension mès ampla de caràcter europeu e universau. Ei atau que eth curriculum inscriu eth besonh de conéisher damb era màxima correccion possible d'autes lengues de cultura que mos son molt pròximes coma eth catalan e eth castelhan entà facilitar era integracion der alumne enes àmbits de cultura mès amples . A de poder auer es madeishes facilitats lingüistisques un mainatge dera Val d'Aran que quinsevolh mainatge d'ua auta part de Catalonha e es sues possibilitats acadèmiques e professionaus an de poder èster es madeishes des d'un punt d'enguarda objectiu. Entà facilitar era integracion des mainades e mainatges aranesi en un encastre europèu e internacionau calerà qu'eth curriculum lingüistic sigue convenienment complementat damb er aprenentatge des lengües de comonicacion internacionau. Entara aplicacion d'un projècte d'aguestes caracteristiques calerà qu'es escolans des prumèrs ans d'escolaritat, enquia era fin deth cicle iniciau, receben normalament en aranés es ensenhaments pròpis talament coma ja se hè en aguesti moments enes escòles araneses, e que es projèctes lingüistics corresponents contemplen eth besonh d'assegurar eth coneishement igualitari e equilibrat des tres lengues oficiaus ena Val d'Aran, aranés, catalan e castelhan, en acabar er ensenhament obligatòri. Calerà tanben anar introduint progressivament er aprenentatge des lengües estrangères, francés, inglés,... Finauments èm conscients que entà ua corrècta implantacion deth curriculum calerà poder atier adequadament as mainatges que per motius diferents s'incorpòren tardanaments ar ensenhament ena Val d'Aran e non an eth madeish coneishement der aranés qu'es sòns companhs e que tot aguest procés aurà d'anar acompanhat dera formacion que sigue de besonh deth personau docent e des dotacions materiaus e pressopostàries adequades.

EDUCACION INFANTIL.
En aguesta etapa eth curriculum der aranés lo cau enténer emmarcat en Curriculum dera Educacion Infantil, laguens der airau d'Intercomunicacion e Lenguatge. Es sòns contenguts e objectius terminaus s'an de correspóner absoludament damb es deth Curriculum dera Educacion Infantil.
En aguesti prumèrs ans de contacte damb era escolaritat, era relacion damb er entorn a de propiciar eth contacte damb era cultura pròpia e damb es sues manifestacions. Era interaccion damb er entorn ei ua condicion indispensabla entath desvolopament deth mainatge. Era familha, es docents e es auti mainatges formen part d'aguest entorn e i an d'auer un papèr estimUlador. Son es persones adultes es qu'an de seleccionar aqueres experiéncies que faciliten er aprentissatge deth mainatge, e tanben es qu'auràn d'afavorir ua dinamica positiua de relacion entre es madeishi mainatges, ath temps qu'an de fomentar era sua participacion en aqueres manifestacions ludiques, culturaus e hestiues mès apropriades damb era sua edat que li permeten començar a desvolopar eth sentiment d'apertienença a Aran e ara Comunitat Autonòma de Catalonha.
Er airau d'intercomunicacion e lenguatge a d'afavorir era comunicacion damb er entorn. Se i considèren diuèrsi lenguatges: eth verbau, eth plastic, eth musicau e eth matematic. Toti an d'afavorir era representacion dera realitat damb incidéncia enes especificitats pròpries.

LENGUATGE VERBAU.
Procediments. Contenguts e objectius terminaus.
1. Comprension orau de messatges emetudi en contèxti significatius per persones o mejans de comunicacion. 
1.1. Interpretar, mejançant era entonacion e eth gèste de qui parle, es desparières intencions comunicatiues.
1.2. Utilisar es procèssi basics relacionats damb era analisi des sons presents en ambient o proporcionats exprèssament.
1.3. Diferenciar de manèra corrècta es fenomèns pròpris dera lengua veïculara e d'aprentissatge, en situacion d'us e en contèxti significatius.
1.4. Interpretar, mejançant era associacion damb experiéncies anteriores, es explicacions des adults e de d'auti mainatges mès enlà der ací e er ara. 
1.5. Interpretar ordes simples que compòrten dues o tres accions successiues.
1.6. Diferenciar es parts principaus des segondàries en condes o racondes bracs expausats oraument.
1.7. Demostrar era comprension deth significat des determinants de lòc, persona e temps.
2. Expression orau en situacions comunicatiues segontes es convencions dera lengua.
2.1. Expressà-se abituaument de forma ordenada e damb ua entonacion apropriada as intencions comunicatiues.
2.2. Eméter de forma corrècta era majoria des sons significatius pròpris dera lengua veïculara e d'aprentissatge.
2.3. Utilisar eth nòm corrècte entà designar persones, animaus o causes coneishudes e emplegar es mecanismes de concordança entre nombre, genre e persona.
2.4. Utilisar de forma corrècta determinants de lòc, persona e temps.
2.5. Utilisar enes situacions comunicatiues frases ben estructurades en tot respectar es mecanismes de concordança.
21.6. Utilisar ena expression orau frases simples coordinades e iniciar era subordinacion.
2.7. Explicar ordenadament, damb ajuda d'imatges fixes o mobils, diferenti hèts o situacions que se succedissen en temps, e relacionà-les apropiadament.
3. Memorisacion de hèts e situacions relacionadi damb contèxti significatius. 
3.1. Rebrembar hèts, accions e ambients relacionadi damb es viuences pròpries e en situacions concrètes.
3.2. Rebrembar e reprodusir sistèmes simples d'expression orau e literària proporcionadi pes adults o pes mejans de comunicacion.
3.3. Memorisar nòms de besties, plantes, objèctes e persones relatius ath camp d'experiéncia pròpri, e relacionà-les apropiadament pes sues caracteristiques foncionaus.
4. Aqueriment de vocabulari en contèxti significatius.
4.1. Aumentar eth vocabulari referit ath camp d'experiéncia pròpri.
4.2. Utilisar desparièrs valors foncionaus des paraules que se referisquen a persones, besties o causes.
4.3. Descurbir semblances e diferéncies formaus entre es paraules incorporades ath vocabulari pròpri.
5. Iniciacion ath lenguatge escrit.
5.1. Utilisar desparièrs mejans entà comunicà-se e mostrar familiarisacion damb eth lenguatge grafic.
5.2. Identificar tèxti escrits significatius sense analisà-ne sistematicament es elements.
5.3. Relacionar bèri elements dera tira fonica damb era sua transcripcion grafica.
5.4. Organisar sus eth papèr ua distribucion entenedora der espaci que facilite era comprension d'aquerò que se comunique.
5.5. Reprodusir es moviments basics des traci dera escritura.
Hèts concèptes. Contenguts e objectius terminaus.
1. Reflexion iniciau sus eth lenguatge orau e escrit.
1.1. Reconéisher es elements de besonh en tota comunicacion: emissor, receptor e messatge.
1.2. Encuedà-se'n que, mejançant eth lenguatge, se pòt parlar de persones, objèctes e situacions que non son presents.
1.3. Conéisher, mejançant er aqueriment de vocabulari, qu'es mots designen persones, besties, causes, accions e qualitats.
1.4. Relacionar es signes e es simbèus des entorns abituaus damb es messatges que transmeten.
1.5. Interpretar qu'eth lenguatge escrit ei ua manèra de representar era realitat e un mejan entara comunicacion.
Actituds. Contenguts e objectius terminaus
1. Participacion e adequacion comunicatiua.
1.1. Interessà-se per compréner çò que diden es autes persones en situacions comunicatiues.
1.2. Suenhar de parlar damb un ton de votz, damb un vocabulari apropriat ar ambient e as persones interlocutores coneishudes.
1.3. Auer interès entà préner era iniciatiua en situacions comunicatiues simples.
1.4. Respectar es desparières formes d'expression verbau des companhs e des adults.
1.5. Esforçà-se per parlar cada còp milhor.
1.6. Interessà-se peth lenguatge escrit: libres, pannèus, tèxti qu'escriu er educador, eca.
1.7. Auer ua actitud positiua deuant es aprentissatges relacionats damb era lectura e era escritura.

EDUCACION PRIMÀRIA
Er ensenhament e aprentissatge dera lengua s'a de plantejar des dera perspectiua der aqueriment d'un esturment, entara comunicacion coma entar aprentissatge.
Es objectius terminaus dera etapa establissen eth tipe e eth grad d'aprentissatge respècte deth domèni lingüistic qu'es escolans an d'auer artenhut en acabar era educacion primària.
Entà qu'es escolans aquerisquen es coneishements prescrits e era competéncia lingüistica apropriada en aranés (occitan), en catalan e en castelhan ath finau dera etapa non ei pas de besonh tractar toti es contenguts establidi de forma repetida en cada ua des lengües oficiaus.
En aguesta etapa ei prioritari er us foncionau, orau e escrit dera lengua.
Era lengua parlada ei un des elements mès importants a tier en compde ena planificacion der ensenhament dera lengua en estudi entà qu'es escolans desvolopen tamb tota era intensitat es sues capacitats expressiues e comunicatiues, que poguen èster interlocutors actius e receptors d'informacion critics.
Respècte ara lengua escrita , era escòla a d'aufrir un modèu arric, corrècte e planèr, qu'incidisque positiuament en ambit dera normalisacion lingüistica der aranés (occitan).
Entà qu'er us orau e escrit dera lengua sigue mès ric e corrècte cau tanben introdusir de manèra graduau e progressiua es contenguts sistematics de fonetica, ortografia, lexic e gramatica.
Era reflexion e interiorisacion de nòrmes e critèris sus era part mès formau dera lengua les cau hèr tostemp a compdar de contèxtes significatius der alumnat.
Er aranés (occitan) ei plaçat laguens der airau de lengua e eth curriculum de lengua a d'èster considerat de forma globau, donques que cau valorar era competéncia comunicatiua e era capacitat lingüistica globau deth mainatge entà desvolopà-se laguens deth territòri d'Aran, e tanben dehòra. Ei atau qu'es objetius e contenguts non son especifics der aranés (occitan) senon des tres lengües oficiaus en Aran.
En Aran era escòla a d'èster er espaci a on er alumne aquerisque es senhaus d'identitat pròpris dera nòsta personalitat collectiua: era istòria, era cultura, eth patrimòni, es tradicions e, sustot , era lengua pròpria i an d'èster presents de manèra fondamentau entà desvolopar era comunicacion e era expression, eth sentiment de apartienença e estimacion ath país, era relacion tamb er entorn, era
dubertura ath mon e era iniciacion a participar ena societat a on viuen.
Es activitats centrades enes aspèctes gramaticaus an d'auer coma finalitat principal era reflexion e correccion des pròpies prodoccions e era comprension des messatges ath nivèu des alumnes d'aguestes edats, e jamès sonqu'era explicitacion d'ua teoria gramaticau.
1.-OBJECTIUS GENERAUS:
En acabar era etapa , er alumne a d'èster capable de:
1.-Auer plea competéncia comunicatiua en lenguatge orau coma miei de realisacion personau e sociau, coma base dera fixacion deth pensament e coma punt de referéncia entar aqueriment e enriquiment deth lenguatge escrit.
2.-Compréner e exprimí-se de manèra apropriada ath miei orau o escrit, ath tipe de messatge e as besonhs escolars e sociaus dera edat.
3.-Aquerir era abituda lectora en tot partir de diuèrses hònts impreses, auançar de manèra progressiua ena fluidesa e ena bona comprenença deth tèxt escrit coma hònt de plaser e de coneishements e coma ampliacion deth repertòri lingüistic.
4.-Conéisher es convencions grafiques dera escritura e aplicà-les graduaument en tot tipe de produccion escrita.
5.-Assegurar eth lexic fondamentau e agraní-lo e hè-lo arric ena mesura que se diversifiquen es sòns coneishements e es sòns encastres d'expression personau.
6.-Campar eth foncionament dera lengua autant entà organisar era sua expression segontes era seqüéncia logica des idies, coma entà encuedà-se'n de totes es possibilitats expressiues e ludiques deth lenguatge.
7.-Exprimí-se per escrit en tot tier tecniques diuèrses (descripcion, dialòg, carta...) tamb finalitats tanben diuèrses ( fabulacions, simulacions de situacions comunicatiues, expression de viuénces...).
8.-Descurbir laguens deth lenguatge e enes sues manifestacions oraus, escrites e audiovisuaus, un miei entà arribar e participar en auviatge culturau aranés-occitan e a trauèrs d'aguest introdusí-se en d'autes cultures.
9.-Conéisher es varietats estandards des lengües catalana e castelhana de manèra que pogue tié-les coma hònt d'informacion e veïcul d'expression.
10.-Conéisher e tier coma cau er aranés (occitan), eth catalan e eth castelhan, en tot suprimir de manèra progressiua es interferéncies entre es tres sistèmes linguïstics.
11.-Manifestar sensibilitat, respècte e interès pes manifestacions lingüistiques e culturaus que li faciliten eth domèni de d'autes lengües en tot agranir es possibilitats de relacion e de melhora dera sua capacitat intellectuau.
12.-Reflexionar sus era lengua e eth sòn us e desvelhar eth sens critic en torn des expressions que compòrten descriminacion per rason de classe, raça, sèxe, credences, eca.

CONTENGUTS.
PROCEDIMENTS.
1.- Comprenença e expression orau.
1.1- Reproduccion d'ordes, racondes, explicacions e argumentacions.
1.2- Us de modèus e extructures diuèrses tamb emissors desparièrs.
1.3- Descriminacion fonetica (sons, sillabes, accents, paraules, frases).
1.4- Emplec de tecnologies dera informacion e comunicacion.
1.5- Produccion orau de modèus e estructures de tipologia, desparièra (convèrsa,
narracion, descripcion, argomentacion, exposicion de tèmes, dramatisacion).
1.6- Memorisacion e reproduccion de poèmes e tèxti de tipologia desparièra.
1.7- Ampliacion e emplec deth camp lexic, semantic e des estructures dera lengua.
1.8- Entonacion dera frase segontes era intencion.
1.9- Distincion dera accentuacion prosodica.
2.- Comprenença e expression escrita
2.1- Estratègies e abilitats entara comprenença.
2.2- Lectura mentau e expressiua.
2.3- Emplec de recorsi entara comprenença: diccionaris, indèx, alfabèt...
2.4- Era lectura coma recerca d'informacion.
2.5- Relacion tèxt-imatge e mieis de comunicacion.
2.6- Produccion de tèxti de tipologies diuèrses (narracion, decripcion, dialòg...).
2.7- Produccion de tèxti creatius e comunicatius.
2.8- Aplicacion dera accentuacion grafica.
2.9- Practica des nòrmes ortografiques.
2.10- Incorporacion d'elements lexics e semantics.
2.11- Emplec de desparièrs tipes de frases.
2.12.- Sobstitocion, ampliacion e reduccion de paraules e grops de paraules (conectors, complementacion, pronòms,...).
CONTENGUTS.
HÈTS, CONCÈPTES E SISTEMES CONCEPTUAUS.
1.- Us e comunicacion.
1.1- Lengua parlada.
1.1.1 -Elements non lingüistics.
1.1.2- Registres d'us e foncionalitat.
1.1.3- Factors des diuèrses situacions comunicatiues (emissor, receptor e foncionalitat dera comunicacion).
1.1.4- Diferéncies entre tèxt orau e tèxt escrit.
1.1.5- Diuèrsitat de tèxti oraus, tèxti literaris.
1.2- Lengua escrita
1.2.1- Elements dera lengua escrita.
1.2.2- Registres d'us e foncionalitat.
1.2.3- Eth tèxt escrit coma miei de comunicacion e hònt d'informacion.
1.2.4- Tecniques d'expression escrita.
1.2.5- Diuersitat de tèxti escrits: tèxti literaris, tèxti scientifics.
1.3- Lenguatge dera imatge
1.3.1- Comic, publicitat, mieis audiovisuaus, multimèdia.

2- Trabalh sistematic dera lengua.
.1- Fonetica e ortografia. 
2.1.1- Vocau/Consonanta. 
2.1.2- Sillaba. 
2.1.3- Accentuacion. 
2.1.4- Nòrmes ortografiques basiques. 
2.2- Lexic.
2.2.1- Relacions entre mots pera sua forma e significat. 
2.3- Gramatica. 
2.3.1- Paraules. 
2.3.2- Acordança. 
2.3.3- Tipes de proposicions. 
2.3.4- Puntuacion. 

CONTENGUTS ACTITUDS, VALORS E NORMES.
1- Audicion atenta e critica. 
2.- Respècte ath torn de paraules, as intervencions e as idies des auti. 
3.- Interès entà participar e hè-se a enténer. 
4.- Plaser pera declamacion. 
5.- Interès peth tèxt escrit. 
6.- Plaser pera lectura. 
7.- Interès entà cercar naui coneishements. 
8.- Sens critic deuant es produccions escrites, publicitàries e multimèdia. 
9.- Respècte e interès peth coneishement des variantes dialectaus dera lengua. 
10.- Interès entà auer ua prononciacion corrècta laguens dera varianta dialectau pròpria. 
11.- Abituacion en mestratge deth diccionari. 
12.- Interès entà enriquir eth vocabulari. 
13.- Interès pera observacion e experimentacion en foncionament deth lenguatge.

OBJECTIUS TERMINAUS.
1.- Interpretar ordes qu'impliquen ua ordenacion ena activitat a realisar. 
2.- Compréner racondes, explicacions e argumentacions de modèus e estructures de modalitat diuèrsa tamb preséncia o abséncia deth emissor e tamb supòrt visuau o sense. 
3.- Comparar e classificar es diuèrsi sons vocalics e consonantics entà aplicar tamb correccion era normatiua ortografica.
4.- Produsir messatges oraus (convèrsa, narracion, descripcion, exposicion de tèmes ...) en tot tier ua diccion, entonacion e postura corporau apropriades ath registre de la lengua qu'emplègue. 
5.- Planificar situacions dera vida vidanta entà hèr representacions de condes, remoquets, adaptacions de condes e petites pèces teatraus. 
6.- Transformar un madeish messatge cossent tamb es diuèrses situacions comunicatiues. 
7.- Experimentar es cambis significatius produsits per alteracions dera entonacion dera frase e aplicar era puntuacion apropriada. 
8.- Liéger mentauement e de forma expressiua quinsevolh tipe de tèxt, en pròsa e en vèrs, apropriat ara edat. 
9.- Tier es estratègies e abilitats de besonh entà ua bona comprenença (formulacion de preguntes sus eth tèxt, identificar era idea principau e es parts deth tèxt) e rapidesat de lectura (agraniment deth camp visuau, memorisacion de paraules, atencion). 
10.- Reconéisher e tier es recorsi lingüistics que dan pè a nau vocabulari (prefixacion, sufixacion e composicion) e es que n'agranissen eth sens (comparacion, polisèmia e metafòra). 
11.- Emplegar eth diccionari e es recorsi informatics entà comprovar era corrècta escritura des paraules. 
12.- Distinguir e emplegar es indicadors exteriors d'un libre (títol, ensenhador, eca.), un tèxt (títol, soslinhat, eca), un diccionari o ua enciclopèdia (orde alfabetic, eca) e d'auti supòrts d'informacion diuèrsi (anuari, bases de donades) entà facilitar era recerca d'informacion e era sua comprenença. 
13.- Tier era lectura coma tecnica entara recerca d'informacion. 
14.- Reconéisher e emplegar diuèrsi tipes de registres enes sues comunicacions escrites: avisi, cartes personaus, anoncis, resumits, notícies periodistiques, croniques. 
15.- Aplicar es aspèctes formaus enes sues produccions escrites (puntuacion, adequacion sintactica,, lexica e ortografica e coëréncia deth tèxt). 
16.- Elaborar e emplegar resumits, esquèmes e grafics coma tecniques d'estudi. 
17.-Indusir nòrmes ortografiques en tot emplegar era observacion des regularitats ena escritura. 
18.- Memorisar era escritura de mots emplegadi tot soent en rapòrt damb es diuèrses tematiques d'estudi. 
19.- Aplicar reduccions, ampliacions e substitucions de paraules o grops de paraules per miei der emplec de conectors, complements e pronòms. 
20.- Memorisar e recitar poèmes, tèxti cuerts e cançons. 
21.- Emplegar diuèrsi mieis audiovisuaus entara produccion d'activitats d'expression orau e comunicatiues en generau. 
22.- Elaborar produccions en tot tier diuèrsi recorsi comunicatius: muraus, auques, revistes, vidèus, presentacions multimèdia... 
23.- Elaborar tèxti espontanis e creatius. 
24.-Identificar era foncion qu'an en ua situacion orau es elements non linguüistics: gèst, uelhada, postura corporau, entonacion, volum, ritme, velocitat e pausa. 
25.- Reconéisher es diuèrsi factors que definissen ua situacion comunicatiua: emissor, receptor, foncionalitat e contèxt en quau se produsís.
26.- Identificar es elements qu'intervien en diuèrsi tipes d'activitats oraus: convèrsa, conferéncia, amassada , dramatisacion, taula redona, eca. 
27.-Encuedà-se'n des diferéncies que i a entre eth tèxt orau e eth tèxt escrit. 
28.- Reconéisher e avalorar er us dera lengua escrita coma miei de comunicacion e hònt d'informacion. 
29.- Reconéisher es diuèrsi tipes de tèxti segontes era sua foncionalitat e presentacion. 
30.- Reconéisher era estructura intèrna des diferents tipes de tèxti e redactà-ne de tipologia diuèrsa a compdar de desparièrs modèus (narracion, descripcion, exposicion, dialòg). 
31.- Identificar elements lingüistics e non lingüistics quintervien enes produccions des mieis de comunicacion. 
32.-Identificar toti es sòns vocalics e consonantics segontes era varianta dialectau pròpria. 
33.- Distinguir es sillabes dua paraula e identificr era tonica. 
34.-Interpretar, memorisar e aplicar es nòrmes ortografiques basiques entà mestrejar es grafies: formacion des pluraus, digrafs, terminacions verbaus, consonantes mudes, us der apostròf e consonantes insegures. 
35.-Rasoar e aplicar es nòrmes d'accentuacion: accent diacritic, trèma, paraules oxitones e paroxitones. 
36.-Identificar es relacions des mots peth sòn significat: polisèmia, sinonímia e antonímia, sens pròpris e fegurats, comparança, lexicalisacion ( modismes, locucions e frases hètes). 
37.- Mestrejar tamb precision e correccion eth vocabulari pròpri e especific de d'auti airaus. 
38.- Memorisar er orde alfabetic. Conéisher e avalorar era sua utilitat coma esturment entara ordenacion, er accès e era recuperacion dinformacion. 
39.- Identificar laguens dera frase es categories gramaticaus de deteminant, nòm, adjectiu, vèrb e advèrbi. 
40.- Observar e comprovar era relacion d'acordança laguens dera frase: determinant / nòm / adjectiu, nòm / vèrb, pronòm personau / vèrb. 
41.- Interpretar diuèrsi tipes de frase e relacionar era entonacion tamb era puntuacion. 
42.-Aplicar substitucions pronominaus (non pas mès de dues combinacions). 
43.- Distingir es elements de derivacion e composicion de paraules e sabé-ne interpretar eth significat. 
44.- Trapar eth besonh de saber escotar entà compréner, entà informà-se e atau poder participar ena convèrsa. 
45.- Encuedà-se'n dera importància de dominar era lengua orau entà poder establir situacions comunicatiues, en tot apreciar er orde, era claretat e era coëréncia ena expression orau. 
46.- Préner ua actitud critica e rasonada deuant es comunicacions enes qu'er escolan hè de receptor (dramatisacions, exposicions de tèmes, television, eca). 
47.- Desvelhar eth sens critic e eth respècte deuant es diuèrses produccions escrites. 
48.- Èster sensibilisat deuant es manifestacions literàries. 
49.- Hè-se-i entà auer ua bona prononciacion.
50.- Mostrar interès entà ampliar eth vocabulari e avalorar er emplec des elements lingüistics aprenuts. 
51.- Trobar plaser en tot hèr eth jòc de paraules coma hònt d'enriquiment e divertiment. 
52.- Practicar era observacion deth foncionament des paraules e des proposicions. 
53.- Avalorar es variantes dialectaus (lexiques, fonetiques, ...) coma diuersitat enriquidora dera lengua.

EDUCACION SEGONDÀRIA OBLIGATÒRIA

Son diuèrsi es objectius generaus dera etapa d'ensenhament segondari obligatòri qu'er airau de Lengua Occitana e literatura, de Lengua Catalana e literatura e Lengua Castelhana e literatura contribuís a arténher; totun destaque eth que sostien que, en acabar era etapa, es escolans an d'èster capables de compréner e produsir messatges oraus e escrits damb propietat, autonomia e creativitat, en lengua occitana, catalana e castelhana, en tot hè-les a servir entà comunicà-se e entà organisar es pròpis pensaments, e reflexionar sus es procèssi implicats en us deth lenguatge. Entà qu'aguest objectiu sigue mès facil d'arténher, se propòse qu'es escolans desvolopen ua sòrta d'aprentissatges organisats e coërents laguens un airau integrat pera Lengua Occitana e literatura, era Lengua Catalana e literatura e era lengua Castelhana e literatura. Er airau ei format per contenguts de lengua e per contenguts de literatura. Andús ambits responen a camps de coneishement plan diuèrsi, se ben relacionats estretament. En çò que tanh ara lengua, se propòse desvolopar enes escolans un seguit d'abilitats lingüistiques, relacionades damb era comprension orau, era comprension lectora, era expression de messatges oraus e era redaccion de tèxti escrits. Cau díder, totun, qu'eth professor de lengua e literatura non s'a de considerar er unic ne eth responsable deth desvolopament des abilitats anteriores. En efècte, toti es professors dera etapa an de contribusir a milhorar es capacitats de comprension e expression. Ath delà des abilitats lingüistiques basiques, es professors de Lengua an de plantejà-se d'auti aspèctes relacionats damb er aument deth cabau lexic e es coneishements sus estructuracion deth vocabulari, reflexion sus eth còdi gramaticau (enes aspèctes morfologic, sintactic, e fonetic), domèni dera ortografia e estructuracion corrècta d'un tèxt escrit e d'ua intervencion orau.

En çò que tanh ara literatura, aguesta apòrte as escolans un camp de possibilitats d'aprentissatge important, ja qu'era sua capacitat d'expression coma lectors lèu adults les facilite er accès as granes òbres classiques, jovenils o non. Era literatura, coma fenomèn lingüistic totalisador, presente exemples de toti es registres e nivèus dera lengua, de toti es tipes de tèxt. Ath costat de tèxti en marc dera vida vidanta, de tèxti d'estudi e de tèxti des mejans de comunicacion de massa, es tèxti literaris an de conformar grana part dera lectura des escolans en airau. Des d'ua perspectiua pedagogica, eth besonh d'evitar repeticions, de confluïr e meté-se d'acòrd en ua terminologia comuna, d'afavorir, mejançant un plantejament d'activitats complementàries o parallèles, era eficàcia e era transferéncia d'aprentissatges d'ua matèria a ua auta, a hèt proposar un sonque un dessenh curricular globau entara Lengua Occitana e literatura, Lengua Catalana e literatura e Lengua Castelhana e literatura. Se tracte, en definitiua, d'un plantejament qu'aprofite es aprentissatges hèti en quaussevolh des tres lengües. Er estudi der airau a d'èster vist coma un tot globalisador, que sonque tròbe sentit ena comprension e era expression orau e escrita. Aguest ei eth marc generau de referéncia laguens deth que se i an de reinterpretar es desparières unitats de trabalh escolar dera lengua. Es contenguts der airau (procedimentaus, conceptuaus e actitudinaus) s'amassen en sies apartats: lengua orau, lengua escrita, literatura, lexic, gramatica e lengua e societat. Cau aclarir, totun, que tant era distincion tipologica en hèts, concèptes e sistèmes conceptuaus, procediments e valors, nòrmes e actituds, coma era estructuracion enes apartats anteriors, son recorsi d'analisi entara presentacion des contenguts curriculars. Ena realitat, es activitats d'ensenhament e aprentissatge damb es escolans an de presentar un caractèr integrat. Se prenem coma exemple era lectura d'ua narracion literària, se i trabalhen de forma conjunta contenguts procedimentaus (coma era lectura expressiua, era comprension lectora, eth resum -orau o escrit-, era interpretacion e eth comentari, era consulta en diccionari, era analisi de frases o d'oracions), contenguts conceptuaus (de morfologia, de sintaxi, de lexic, sus era narratiua) e contenguts actitudinaus (interès pera lectura, nòrmes de trabalh ben hèt). Eth prumèr nivèu de concrecion deth dessenh curricular der airau de Lengua que conten es objectius, generaus e terminaus, e es contenguts ei eth marc prescriptiu de referéncia entara elaboracion deth segon nivèu de concrecion. Ne er orde en que son presentats es contenguts ne es aspèctes de repeticion pressupòsen arren damb vista ath sòn desvolopament en projèctes curriculars de centres o ara sua aplicacion mès concrèta en programacions de classe, dat eth caractèr dubèrt deth curriculum, en tot auer present qu'es objectius terminaus an d'èster era hònt entàs objectius de cada credit. Cadua des tres lengües oficiaus ena Val d'Aran aurà d'usà-se coma lengua d'aprentissatge enes diuèrses disciplines. En tot cas, tant er usatge des diuèrses lengües en aprentissatge, coma era distribucion des credits der airau de lengua calerà hè-la de forma equilibrada e a poder èster equitatiua. Era distribucion der us des lengües demorarà ara determinacion deth Centre en relacion damb eth sòn projècte lingüistic, qu'aurà d'atier de forma compensada eth coneishement plen des tres lengües en acabar era educacion segondària obligatòria.

Dilhèu era principau nauetat qu'apòrte eth contengut de lengua orau sigue era madeisha preséncia perque ans endarrèr era oralitat ère absenta enes aules. Tot e atau, es darrèrs ans, s'an introdusit practiques innovadores qu'an trincat aguesta linha e qu'eth dessenh curricular der airau a incorporat. Entre aguestes, eth trabalh damb es mieis de comunicacion orau: ràdio e television. En çò que hè ara lengua escrita, conven destacar era tipologia textuau; se preten demostrar qu'era lengua produsís un conjunt de messatges que, segontes era intencionalitat comunicatiua, pòden èster classificats en ua tipologia que s'a revelat pro utila en ensenhament: tèxti narratius, descriptius, expositius, argumentatius, injunctius, predictius, conversacionaus e retorics o literaris. Ara ora que s'a presentat aguesta classificacion, conven non pèrder de vista era foncionalitat des tèxti dera vida vidanta, der estudi, des mejans de comunicacion e literaris o artistics. Laguens dera literatura, se i poirà trobar tot eth conjunt de coneishements de besonh entà abordar un tèxt literari cossent damb es possibilitats dera generalitat des escolans. En çò que tanh ath lexic, ei tanben recomanable de méter en relacion es contenguts de procediments damb es concèptes (non n'i a d'especifics en actituds e valors); era consulta en diccionari e eth comentari lexic d'un tèxt an d'anar parallèls ath trabalh conceptuau qu'esclarisque es relacions entre es paraules. Era gramatica, ath delà deth valor qu'a en aspècte de formalisacion, ajude ena expression orau e escrita. Er apartat dera lengua e societat ajude as escolans a plaçà-se en ua societat qu'a era lengua coma ua des institucions sociaus basiques. Per açò se propòse qu'es escolans trabalhen es aspèctes següents: situacion dera lengua laguens d'ua istòria e uns contactes umans, causa que les permeterà descurbir es relacions mútues e es causes (politiques, migratòries, culturaus, comerciaus, eca.) que contribusissen ara formacion, ara estienuda e ara transformacion des lengües que s'utilisen mès; er espèctre lingüistic de Catalunya, coma tanben es donades sociolingüistiques basiques des tres lengües que s'utilisen mès; es nòrmes legaus que ne regulen era conviuença, es varietats dera lengua (en tot començar peth pròpi parlar) e era riquesa que represente aguesta pluralitat. Coma varianta deth Gascon-Occitan, er aranés aurà d'èster presentat, en aguesta etapa, damb claretat respècte dera sua afiliacion, e es alumnes auràn de saber emmarcà-lo laguens der encastre occitan, tant pes sues caracteristiques lingüistiques e literàries coma sociolingüistiques. Ua consideracion especiau cau dedicar ara analisi des fenomèns sociolingüistics que revèlen un us deth lenguatge tenhit de prejudicis sexistes, sociaus o de classe, territoriaus (urbans/ provincians), eca. Ei trabalh der airau de Lengua e literatura, mès non sonque d'aguest airau, hèr notar aguesti aspèctes e dar as escolans es elements de besonh entà analisà-les e evità-les eth sòn us lingüistic, e potenciar es actituds de respècte per totes es manifestacions umanes deth lenguatge, coma un valor estimable, que cau protegir e desvolopar. Ei er airau de Lengua a on es escolans an de préner consciéncia qu'un idiòma non ei sonque un còdi indiferent e intercambiable entà passar informacion, senon un veïcul de pensament, ua exteriorisacion dera pròpia personalitat e ua manifestacion de tradicion e de cultura. Ei trabalh der airau de Lengua e literatura patrocinar ua sèrie de valors e d'actituds intimament estacadi damb er entorn lingüistic der alumnat. Entre aguestes destaque era conscienciacion des joeni estudiants sus era importància dera lengua non sonque entà transméter informacion senon tanben entà d'autes foncions: integracion sociau, veïcul de pensament, exteriorisacion dera pròpia personalitat, manifestacion de tradicion e cultura, classificacion, analisi e interpretacion der univèrs sensible e mentau. Es objectius terminaus se presenten globalisant aspèctes de procediments e de concèptes (quauqu'uns includissen elements de valors e de nòrmes). Coma s'a dit anteriorament, aguesti objectius terminaus an d'èster era hònt entàs objectius de cada credit qu'inspiren era programacion dera classe.

Objectius Generaus: En acabar era etapa, er alumne a d'èster capable de: 
1. Hèr us deth lenguatge coma miei entà fixar e desvolopar eth pròpi pensament. 
2. Compréner discorsi oraus e escrits apropriats as besonhs escolares e sociaus pròpies de cada edat. 
3. Expressar oraument e per escrit damb correccion, coëréncia e apropiadament ath tipe de discors, cossent damb es besonhs escolares e sociaus pròpis dera edat. 
4. Utilisar era normatiua gramaticau e era reflexion lingüistica entà milhorar era pròpia expression e coma element de referéncia en aprentissatge de d'autes lengües.
5. Serví-se autonòmament dera lectura coma hònt d'informacion, de léser e de projeccion personau. 
6. Dà-se'n compde qu'es produccions literàries constituïssen diuèrses interpretacions deth mon e der individu; afavorissen eth desvelhament dera imaginacion e deth bon gust estetic, e son un mejan d'arraïcsament e participacion ena cultura pròpia, e de relacion damb d'auti pòbles. 
7. Identificar e avalorar es mejans de comunicacion sociau coma grani productors de messatges verbaus e non verbaus, interpretà-ne criticament eth contengut en realcion damb es valors dera cultura pròpia. 
8. Respectar era diuersitat lingüistica e préner consciéncia dera riquesa que represente aguesta pluralitat.

Contenguts.

Procediments:
1.En relacion damb era lengua orau. 
1.1. Comprension e classificacion des messatges oraus següents: singulars (exposicion, conferéncia e discors) e pluraus (dialòg, conversacion, entrevista, debat, collòqui e taula redona). 
1.2. Produccion de messatges oraus deth tipe següent: descripcion, narracion, instruccion, explicacion e exposicion. 
1.3. Memorisacion de tèxti bracs de pròsa e recitacion de poèmes. 
1.4. Dramatisacion. 
1.5. Resum de messatges oraus. 
2. En relacion damb era lengua escrita. 
2.1. Lectura expressiua en tèxti de pròsa e en vèrs. 
2.2. Comprension lectora. 
2.3. Resum de tèxti escrits. 
2.4. Elaboracion d'esquèmes. 
2.5. Elaboracion de complèxes comunicatius: auca, murau, anonci o revista. 
2.6. Analisi e comentari de tèxti non literaris. 
2.7. Produccion de tèxti escrits, damb estructura intèrna diferenciada de tipologia diuèrsa: descripcion, narracion, exposicion, explicacion, conversacion, prediccion e instruccion. 
2.8. Tecniques de reescritura e manipulacion de tèxti escrits. 
2.9. Correccion de tèxti escrits. 
3. En relacion damb eth lexic. 
3.1. Us deth diccionari. 
3.2. Recerca de significat. 
3.3. Definicion de paraules. 
3.4. Comentari lexic e semantic d'un tèxt.
4. En relacion dam era literatura. 
4.1. Eth comentari de tèxt literari: poësia e pròsa. 
4.2. Era recension dera lectura 
4.3. Tecniques de creacion literària: imitacion, planificacion e produccion (espontanèa e premanida) de tèxti damb intencion literària. 
5. En relacion damb era gramatica. 
5.1. Analisi gramaticau: analisi, representacion esquematica e manipulacion d'unitats. 
5.2. Introduccion de règles morfologiques e sintactiques. 
5.3. Relacion entre puntuacion e sintaxi en un tèxt. 
6. En relacion damb lengua e societat. 
6.1. Trabalh, damb cartes de domènis lingüistics e damb grafics e taules estadistiques sus hèts, relacionat damb era lengua. 
6.2. Us des mejans de comunicacion sociau entà trabalhar aspèctes relacionats damb aguest apartat.

Hèts, concèptes e sistèmes conceptuaus. 
1. Lengua orau 1.1. Lengua e comunicacion orau. Elements. 
1.2. Classes de messatges oraus. Es sues principaus caracteristiques e finalitats. 
1.3. Lengua estandard e registres. Es varietats dialectaus. 
1.4. Majans de comunicacion audio-visuau. 
2. Lengua escrita. 
2.1. Era comunicacion escrita non literària: elements. 
2.2. Es convencions dera lengua escrita: Ortografia. Puntuacion e sintaxi. Era distribucion deth tèxt en espaci. Letra manuscrita e calligrafia. D'auti aspèctes tipografics des tèxti escrits. 
2.3. Normatiua dera lengua escrita. Institucions que velhen pera normatiua: Institut d'estudis Occitans,..., Institut d'estudis Catalans e Reiau Acadèmia dera Lengua Espanhòla. 
2.4. Mejans de comunciacion escrita. 
3. Lexic. 
3.1. Recuelhs lexics. 
3.2. Relacions entre paraules pera forma e eth significat. 
3.3. Interferéncies lexiques.
4. Literatura. 
4.1. Eth registre literari. 
4.2. Es genres enes que s'agropen es òbres literàries: caracteristiques basiques. 
4.3. Es recorsi expressius dera literatura. 
4.4. Eth contèxt istoricoculturau. 
5. Gramatica. 
5.1. Sons e grafies der occitan, deth catalan e deth castelhan. 
5.2. Unitats basiques dera morfologia: lexèma i morfèma. Morfologia deth nòm, der adjectiu, des determinants e deth vèrb. 
5.3. Categories gramaticaus. 
5.4. Sintagmes: classes. Nucli e complement. Relacionants. 
5.5. Era oracion simpla. Foncions. 
5.6. Era oracion compòsta: tipes principaus. 
5.7. Introduccion ar estudi deth discors. 
6. Lengua e societat. 
6.1. Era comunicacion umana. Elements e procès. 
6.2. Es foncions deth lenguatge e eth sòn papèr ena societat. 
6.3. Diuersitat lingüistica en mon actuau. Principaus familhes lingüistiques. Es lengües romaniques. 
6.4. Procès de formacion, transformacion, desplegament o substitucion d'ua lengua. 
6.5. Lengües d'espanha e nòrmes legislatiues que se i referissen. Normalisacion lingüistica. 
6.6. Varietats sociaus e geografiques der occitan, deth catalan e deth castelhan. Valors, nòrmes e actituds.

1. Avaloracion dera comunicacion. 
1.1. Participacion e iniciatiua en activitats oraus. 
1.2. Atencion ara genuïnitat dera expression orau. 
1.3. Abitud de lectura dera premsa escrita. 
2. Dubertura e curiositat intellectuaus. 
2.1. Avaloracion dera lengua coma esturment deth pròpi creishement intellectuau. 
2.2. Sensibilisacion pera literatura. 
2.3. Interès per conéisher eth foncionament dera lengua coma sistèma. 
2.4. Actitud critica rasonada. 
3. Respècte pera pluralitat culturau e avaloracion dera pròpia identitat. 
3.1. Avaloracion dera riquesa qu'apòrte era diuersitat lingüistica e respècte pes usatgèrs des diuèrsi parlars. 
3.2. Atencion ara situacion sociolingüistica de Catalunya.
3.3. Sensibilisacion critica envèrs es aspèctes dera lengua que reflectissen valors e prejudicis (classistes, racistes, sexistes) entà eliminà-les. 
4. Valoracion der aprentissatge e des elements diuèrsi que i incidissen. 
4.1. Interès pera lectura e pera expression escrita personau. 
4.2. Adaptacion as nòrmes convencionaus dera expression escrita. 
4.3. Adaptacion deth registre lexic ath contèxt.

Objectius terminaus. 
1. Analisar messatges oraus formaus e espontanèus, en tot reconéisher se son singulars (exposicion, conferéncia, discors), pluraus (dialòg, convèrsa, entrevista, debat, collòqui, taula redona), coma tanben eth registre que les pertòque, e interpretà-ne es elements non verbaus que les acompanhen. 
2. Resumir oraument e per escrit messatges oraus formaus, explicitant es informacions e es idies essenciaus, e era intencion der emissor. 
3. Expressar opinions rasonades a propòsit des comunicacions oraus a on er alumne pogue auer un papèr de receptor: tant se son procedents des mejans de comunicacion sociau (television, ràdio, cinèma, publicitat) com dera vida escolara, culturau e sociau (debat, collòqui, discors, conferéncia). 
4. Produsir messatges oraus, espontanèament o damb preparacion prèvia, damb orde, coëréncia e claretat acceptables ena expression lingüistica e en registre emplegat, en tot seguir, quan sigue de besonh, pautes facilitades pes professors. 
5. Participar enes manifestacions oraus que se produsissen en entorn escolar cossent damb es convencions sociaus d'aguesta sòrta de manifestacions: demanar era paraula, respectar es auti quan ne hèsquen us, centrà-se en tèma, expressar era opinion personau rasonadament e modificà-la, quan sigue de besonh. 
6. Demostrar interès pes manifestacions oraus de d'auti que non siguen estrictament estacades ara vida escolara (per exemple, es qu'apareishen ena television, collòquis, debats, eca.) e que siguen d'iniciacion ara vida adulta. 
7. Hèr ua lectura silenciosa comprensiua de quinsevolh tèxt en pròsa o en vèrs, apropiat ara edat, tant s'ei literari coma des auti airaus deth curriculum, en tot reconéisher hèts, opinions e interpretacions, quan sigue de besonh. 
8. Liéger expressiuament tèxti literaris en pròsa o en vèrs, o de d'auti airaus deth curriculum, damb veu e entonacion apropiadess e cossent damb es règles d'ortologia dera lengua respectiua. 
9. Distinguir es principaus tipes de tèxti pera sua finalitat e mèrques textuaus, identificant-ne es caracteristiques e es elements basics que les definissen. 
10. Interpretar es diferents genres periodistics de contengut istoricoinformatiu (cronica, notícia, reportatge), argumentau (carta ath director, editoriau, article d'opinion) e dialogat (entrevista), de tèmes d'interès entàs adolescents e d'auti d'interès mès generau e d'apropament ara vida adulta.
11. Aumplir corrèctament diferenti tipes de tèxti de besonh: impresi, talons, telegrames, enquèstes e contractes. 
12. Redactar tèxti de besonh ena vida d'un adolescent e d'apropament ara vida adulta: cartes, instàncies, anoncis, actes e curriculums, segontes es nòrmes convencionaus (donades d'identificacion, marges, espacis, calligrafia e ortografia). 
13. Confeccionar un relat de hèts o accions, a compdar d'imatges o d'un guion prèvi, en tot seguir bèra sòrta d'ordenacion que pogue èster reconeishuda per d'auti, cossent damb es nòrmes ortografiques e de puntuacion, espacis e marges. 
14. Produsir tèxti descriptius, expositius e instruccionaus relacionadi damb es airaus deth curriculum, d'acòrd damb era estructura textuau, en tot complir es nòrmes ortografiques e de puntuacion. 
15. Resumir tèxti de tipologia diuèrsa relacionats damb es airaus deth curriculum. 
16. Hèr anar damb facilitat esturments informatics d'ajuda ara redaccion e ara impression de trabalhs escrits, com ara es processadors de tèxti, verificadors e correctors ortografics, diccionaris de sinonims e programes d'autoedicion. 
17. Avalorar es recorsi que proporcione era tecnologia dera informacion entà reestructurar es trabalhs escrits e facilitar era precision e presentacion des idies. 
18. Hèr anar damb facilitat desparièrs tipes de diccionaris: generaus, enciclopèdies e de revirada, en tot reconéisher, quan sigue de besonh es parts d'un article e en tot interpretà-ne es abreviatures. 
19. Utilisar eth concèpte d'índex e es utissi de tecnologia dera informacion entà cercar informacion contenguda en bases de donades, enciclopèdies e diccionaris electronics. 
20. Distinguir eth significat generau d'un mot, eth sentit figurat e eth significat contextuau. 
21. Descríuer es principaus formes que regulen era formacion de paraules: derivacion e composicion. 
22. Identificar es sufixes, prefixes e infixes procedents deth latin e deth grèc qu'apareishen en mots dera vida vidanta e en mots pròpis des auti airaus deth curriculum. 
23. Usar es diuèrsi significats de mots polisemics corrents, en tot auer en compde eth contèxt. 
24. Utilisar mots o construccions de significats semblants segontes eth contèxt. 
25. Interpretar locucions, modismes e frases hètes d'us corrent, hènt-les a servir enes messatges orau e escrits pròpis, quan sigue de besonh. 
26. Reconéisher eth registre de lengua d'un tèxt a compdar deth lexic emplegat. 
27. Manifestar interès pera literatura coma miei entà interpretar era realitat. 
28. Demostrar interès pera literatura pròpia e pes autes, especiaument es que son era base deth nòste mon culturau (grèga, latina, judia, arab e europèa en generau).
29. Avalorar , d'acòrd damb era sensibilitat pròpia, es aportacions dera lectura literària, en tot demostrar critèri personau e un cèrt grad d'autonomia. 
30. Reconéisher es recorsi e es convencions deth registre literari, en tot dàse'n compde des elememts que lo diferéncien des auti registres. 
31. Reconéisher tèxti de diuèrsi genres literaris, en tot hèr referéncia as principaus caracteristiques que permeten classificà-les. 
32. Distinguir es principaus periòdes dera literatura occitana, catalana e castelhana, atenent ara relacion damb eth contèxt istoricosociau, genres literaris e quauqui autors significatius entà plaçar es lectures laguens deth marc apropiat. 
33. Comentar tèxti poetics e en pròsa, en tot atier as aspèctes formaus e de contengut, ar autor e ara epòca, e d'acòrd damb era sensibilitat personau, expressada mejançant ua opinion rasonada. 
34. Sintetisar, en tot seguir un guion prèvi, oraument o per escrit (recension) informacions pertinentes sus ua òbra liejuda, en çò que tanh ar autor e ara epòca de produccion, procedents de hònts diuèrses -explicacions des professors, consulta bibliografica, eca.-, de manèra que se contextualise e s'exprèsse era opinion pròpia rasonada. 
35.-Identificar es elements textuaus: parts deth tèxt, elements introductòris, elements relacionants e d'auti elements remercables. 
36. Segmentar conjunts en unitats en tot isolar es parts d'un tèxt, d'un paragraf, d'ua oracion o d'ua paraula. 
37. Reconéisher diferenti tipes d'oracion segontes era estructura e eth significat, en tot relacionar era entonacion damb era puntuacion e es cambis qu'aguestes pòden produsir. 
38. Representar esquematicament era analisi d'ua oracion simpla. 
39. Demostrar es diferéncies, deth punt d'enguarda morfologic, des diuèrses categories gramaticaus mejançant era analisi. 
40. Utilisar es possibilitats de formar oracions per juxtaposicion e coordinacion. 
41. Reconéisher eth significat e era foncion gramaticau d'ua frase subordinada entà expressar milhor eth pensament. 
42. Aplicar enes escrits personaus es nòrmes gramaticaus aprenudes de manèra qu'aguestes agen ua correccion acceptabla. 
43. Demostrar interès per conéisher eth foncionament dera lengua coma sistèma. 
44. Reconéisher era diuersitat lingüistica deth mon actuau, en tot hèr referéncia ara estienuda d'us de quauques lengües, damb especiau atencion en occitan, en catalan e en castelhan. 
45. Avalorar era importància dera lengua pròpia e eth mon culturau que li da supòrt e se i reflectís. 
46. Avalorar eth besonh e eth hèt de comunicà-se en d'autes lengües. 
47. Descríuer es aspèctes mès elementaus dera situacion sociolingüistica e legau des lengües d'españa. 
48. Apreciar es nòrmes que regulen era relacion democratica entre parlants des diuèrses lengües der Estat, en tot manifestar actituds de respècte envèrs es lengües e es sòns parlants e en tot hèr us des drets lingüistics.
49. Demostrar coneishement des aspèctes basics dera istòria sociau dera lengua occitana, era catalana e era castelhana, es sues semblances e es sues diferéncies. 
50. Reconéisher es aspèctes basics dera varietat estandard utilisada pes mejans de comunicacion e des varietats dialectaus entà assegurar era comprension de messatges entre parlants dera madeisha lengua.

Eth dia 28 d'abriu de 1993, es coprinces d'Andòrra, François Mitterrand e Joan Martí i Alanis, amassa tamb eth sindic generau, Jordi Farràs, signèren era prumèra Constitucion escrita andorrana.

Aué, sies ans dempús, pensi qu'ei er esturment juridicoinstitucionau fondamentau d'Andòrra per dues rasons que creigui essenciaus: D'entrada, era Constitucion andorrana ei era airina adequada entà "perméter auer era seguretat juridica en exercici d'uns drets fondamentaus dera persona..." (preambul).

Dempús, coma tanben explicite eth madeish preambul, peth hèt qu'ei er espaci legau e er esturment ben concrèt entà "sauvar (ja s'auie hèt abantes deth tèxte de referéncia8 era promocion dera libertat, era justícia, era democràcia e eth progrès sociau..." laguens e dehòra deth nòste petit país, e tanben tà collaborar intensament entà qu'aguesti valors inqüestionables e inalienables siguen respectadi en tot eth mon.

Tot "tamb era volontat de balhar a totes es causes comunes dera umanitat era sua collaboracion e eth sòn esfòrç, e plan especiaument quan se tracte de preservar era integritat dera Tèrra e de garantir entàs generacions futures un miei de vida apropriat".

Mès, delà d'açò, era Andòrra d'aué, era Andòrra dera Constitucion a d'autes connotacions. Voleria significar que, per prumèr còp ena istòria d'aguest vielh país (que se remonte, coma minim, ar an 1278), se da un protagonisme totau as andorrans entà decidir eth sòn present e eth sòn pervier, tant laguens deth país, com entà assolidar esfòrci e decidí-los, tamb es auti païsi deth mon e, mès concrètament, tamb Euròpa.

Non se pòt pas bracar era istòria e, pr'amor d'açò, dejà der an 1975, e principaument deth 1978 -tamb eth tèxte aprovat unanimament peth Consell General (er actuau Parlament)-, tamb eth títol de Memòria dera reforma des institucions, s'emprincipièc era etapa politica que permetec arribar ad aguesta Constitucion deth Principat d'Andòrra, que da un totau protagonisme ath pòble andorran, per prumèr còp ena sua istòria.

Entath futur d'aguest petit país ei plan important qu'eth pòble andorran se consciéncie qu'ei er unic e solet responsable deth futur deth sòn país ena sua vivéncia interiora e ena sua collaboracion tamb Euròpa e tamb eth mon. Era Andòrra dera Constitucion a declarat, oficiaument, que tot depen des andorrans, pòble sobiran deth sòn pervier solidari. Es coprinces, tamb era sua ratificacion, feniren era sua mission seculara, en tot tornar tath pòble era sobirania. E eth pòble andorran, de manèra clara e explicita, volec e vò mantier coma cap d'estat es dus coprinces, en ua formula unica en mon e que, de hèt, ei era qu'a permetut era existéncia d'Andòrra coma Estat independent pendent mès de sèt cents ans, tamb es mielhors garanties enes prumeries deth tresau millènni.

Marc Forné Molné.
Cap de Govèrn d'Andòrra (d'ençà de 1994).

Origen, territòri e poblacion.
Era lengua catalana, deth grop des neolatines, se formèc entre es sègles VIII e X a shivau des Pirenèus, enes territòris der Empèri carolingian que formauen es comdats dera Marca Ispanica. Pendent es sègles XII e XIII s'estienec entath sud e entar èst damb es conquistes territoriaus dera corona catalanoaragonesa, e era frontèra lingüistica demorèc establida tara fin deth reinatge de Jaume I.
Eth domeni lingüistic dera lengua catalana s'estien ath long de 68.000 km2 enes quaus viuen 11.380.000 persones. Actuaument demore dividit en sèt territòris despartits en quate estats: Andòrra, Espanha, a on se tròbe era màger part dera poblacion e superfícia, França e Itàlia.

Val d'Aran, govèrn excepcionau.

Des dera aprobacion dera Lei de regim especiau dera Val d'Aran, aguest petit país artenh un hilat de competéncies que constaten cada viatge un shinhau mès era especificitat pròpria d'Aran.

Tot soent, mos sentim satisfèts d'afirmar qu'eth Conselh Generau d'Aran a competéncies en matèria de joenessa. A competéncies perqué ei un govèrn damb mès de mil ans d'istòria ath quau Catalonha a concedit era recuperacion dera sua capacitat d'autogovèrn. E les auem en joenessa, naugrat que cau melhorar-les, perqué auem era volentat de dedicar es nòsti esfòrci a crear es condicions de besonh entà un desvolopament integrau dera nòsta joenessa. Entà un desvolopament competent e adequat dera competéncia, cau auer eth coneishement deth terren e ua bona capacitat tecnica. Aguesta capacitat la cau méter en consonància damb accions de moviments mès amplis e tamb ua capacitat ja demostrada. Ei per açò que mo'n alegram de mantier bones relacions damb eth Conselh Nacionau dera Joenessa de Catalonha, era Secretaria Generau de Joenessa dera Generalitat de Catalonha e d'autes institucions de prestigi, perqué mos permet reflexionar e collaborar en politiques comunes que hèn mès eficaça era nòsta foncion.
Carlos Barrera, Síndic d'Aran.

Adreçament des politiques de joenessa.

En prumèr lòc, voi arregraïr ath "Consell Nacional de la Joventut de Catalunya" er espaci que mos aufrís atenent ara especificitat pròpria d'Aran.
Eth Conselh Generau d'Aran represente entà Aran çò qu'era Generalitat represente entà Catalonha, tamb quauques especificitats diferentes mès tamb era madeisha autonomia, basada en ua lei aprovada en Parlament de Catalonha en an 1991 sus eth títol de "Lei de Règim Especiau dera Val d'Aran", que mos autrege un hèt diferenciau en basa ara sua istòria, ara sua cultura, ara sua identitat e ara sua lengua, er aranés (oficiau e pròpia).

Conscients deth hèt caracteristic d'Aran, des der an 1997, eth Conselh Generau d'Aran assumic eth traspàs de competéncies en matèria de joenessa, mès non sonque volem quedar-mos en aufriment d'informacion ath joen senon que volem aufrir ath delà ath joen deth nòste país es maximes facilitats possibles entath sòn benestar, ena sua mès estricta integralitat (trabalh, lotjament, salut, benestar, temps liure, eca.).

Ei per aguesta rason qu'en an 2000, eth Conselh Generau d'Aran a trauèrs dera Oficina de Joenessa comencèc un long camin entara redaccion deth Plan Generau de Joenessa dera Val d'Aran, un camin que finalizarà er an que veng ena sua presentacion.
Aguest document reflexarà es bases principaus entara orientacion de politiques adreçades as joeni sus ues mancances concrètes e uns besonhs prioritaris. Tot açò, basat en un hilat de mesures que mos aufrissen era vertadèra realitat deth joen d'Aran.

Es relacions tamb Occitània, basa dera nòsta recèrca identitària, mos aufrís un ampli ventalh de possibilitats e dejà hè un temps era Val d'Aran, pendent ua setmana, se convertís en centre de tot tipe de relacions occitanocatalanes, tamb era organizacion des Jornades Universitàries occitanocatalanes. Enguan tamb era preséncia deth president dera Generalitat de Catalonha e deth Lehendakari deth govèrn Basc. Aguestes jornades aufrissen tot tipe d'actes intellectuaus e culturaus e tanben òbviament ua jornada especifica encarada ath joen e as relacions juvenils occitanocatalanes.

Aguesta jornada de joeni compde tamb era preséncia dera Sra. Rosa Maria Pujol, secretària generau de Joenessa e deth Sr. Lluís Tolosa, coordinador deth Plan Nacional de Joventut de Catalunya ath delà de d'autes institucions coma eth Consell Nacional de la Joventut de Catalunya e tanben tamb era participacion de joeni dera Occitània francesa e joeni des Valades Occitanes d'Itàlia.


Alex Moga, coordinador Conselh Juvenil d'Aran.

S'an d'auer en compde es desparières realitats laguens de Catalonha, com ei eth cas d'Aran. Era existéncia d'ua cultura e lengua pròpries; deth principi d'autonomia politica recuelhut pera lei especifica de 1990; d'institucions e d'ua organizacion politica de partits especifics der ambit aranés, reclame un tractament particular entath cas d'Aran. Per tant, eth PSC, en tot atier aguesta singularitat, mantierà ua vinculacion organica damb eth partit politic Unitat d'Aran, eth quau, segontes eth protocòu signat entre aguesti dus partits damb data d'11 de deseme de 1999, assumís era representacion deth PSC en territòri d'Aran, e, per tant, aguest non demore estacat a cap d'auta Federacion.

Era nacion catalana s'a anat hènt ath long deth temps damb es aportacions d'energies de moltes generacions, de moltes tradicions e cultures, que i an trapat ua tèrra d'acuelhuda. Catalonha a definit ua lengua e ua cultura, a modelat un paisatge, a acuelhut tanben d'autes lengües e d'autes manifestacions culturaus, s'a daurit tostemp ar escambi generós, a bastit un sistèma de drets e libertats, s'a dotat de leis pròpries e a desvolopat un marc de convivéncia solidari qu'aspire ara justícia sociau. Aguest Estatut seguís era tradicion des Constitucions i altres drets de Catalunya, qu'istoricament auien significat era articulacion politica e sociau des catalans e des catalanes.

Des deth 1714, an estat diuèrsi es assagi de recuperacion des nòstes institucions d'autogovèrn. En aguest itinerari istoric constituïssen hites destacades, entre d'autes, era Mancomunitat deth 1914 e eth restabliment dera Generalitat e er Estatut deth 1932 e deth 1979, enes quaus s'establie que Catalonha volie exercir, alavetz com ara, eth sòn dret inalienable ar autogovèrn.
Ei en aguest sentit qu'er Estatut ei dipositari d'ua memòria e sauve eth rebrembe de toti aqueri qu'an lutat e des que sigueren exiliadi o tanplan tanben des que moriren peth reconeishement des drets nacionaus de Catalonha e es drets sociaus des catalans. Mès tant o mès qu'era memòria, botgen aguest Estatut era aspiracion, eth projècte e eth sòn d'ua Catalonha sense cap sòrta de trebucs ara liura e plea interdependéncia qu'ua nacion a de besonh aué. Era vocacion e eth dret des ciutadans de Catalonha de determinar liurament eth sòn futur coma pòble, qu'eth Parlament de Catalonha a expressat reiteradament, se correspon damb era afirmacion nacionau qu'istoricament representèc era institucion dera Generalitat, vigenta enquiath sègle XVIII e despús recuperada e mantenguda sense interrupcion coma maxima expression des drets istorics de qué dispause Catalonha e qu'aguest Estatut incorpòre e actualize.
Aué Catalonha, en sòn procès de construccion nacionau, exprèsse era sua volentat d'èster e de contunhar auançant en reconeishement dera sua identitat collectiva e en perfeccionament e er agraniment der autogovèrn mejançant aguest nau Estatut. Atau, aguest Estatut definís es institucions dera nacion catalana e es sues relacions damb es pòbles d'espanha en un marc de liura solidaritat damb es nacionalitats e es regions que la conformen, compatible damb eth desvolopament d'un Estat plurinacionau. Dera madeisha manèra, s'establissen es ligams de relacion damb Euròpa, a on totes es comunitats nacionaus an de participar de forma coresponsabla enes institucions de govèrn e legislatives entà contribuïr atau ara construccion europèa.

Aguest Estatut se configure coma eth de Catalonha e Aran, pr'amor qu'es ciutadans de Catalonha e es sues institucions politiques reconeishen Aran coma ua realitat nacionau damb entitat pròpria.

Catalonha vò auançar, mejançant aguest Estatut, entà ua democràcia de mès qualitat basada en un equilibri de drets e déuers e ena participacion ciutadana. Aguest principi oriente era accion des poders publics, es quaus son ath servici der interès generau e des drets des ciutadans, com es drets ath benèster, ara qualitat de vida, a víuer en patz, a gaudir d'uns servicis publics eficients e de qualitat e ara proteccion deth miei ambient, a dispausar d'un sistèma de prestacions universaus qu'afavorisquen era 1 igualtat e era coesion sociau, e era creacion de riquesa e d'aucupacion plea e de qualitat, damb un compromís permanent de luta contra es desigualtats, es discriminacions, es injustícies e era praubesa.

Aguesti drets s'exercissen amassa damb era responsabilitat individuau e eth déuer civic d'implicar-se en projècte collectiu, ena construccion compartida dera societat que se vò arténher, organizada a partir deth principi de proximitat per miei des ajuntaments, des comarques e es vegueries, qu'intègren eth sistèma institucionau dera Generalitat.

Er autogovèrn de Catalonha s'inscriu, donques, en aguesti valors e objectius, que desvolope en encastre de Catalonha e que promò en encastre espanhòu e europèu, especiaument ena defensa dera pluralitat de lengües e cultures, ara quau Catalonha apòrte eth catalan coma lengua pròpria e comuna de tota era ciutadania damb independéncia dera sua lengua d'origen e d'emplec abituau.

Aguest ei un Estatut de persones liures entà persones liures. Era libertat politica que s'artenh coma país jamès non a d'anar contra es libertats individuaus des ciutadans de Catalonha, perqué sonque ei liure de vertat un país a on cada un pòt víuer e expressar pro identitats diuèrses, sense cap relacion de jerarquia o de dependéncia enter eres.

Ei per tot açò qu'aguest Estatut establís que:
Prumèr: Catalonha ei ua nacion.
Dusau: Era Generalitat restablida en 1931 jamès non a deishat d'existir, en tèrra pròpria o en exili, gràcies ara tenacitat deth nòstre pòble e ara fidelitat des sòns dirigents.
Tresau: Catalonha, en tot afirmar es sòns drets istorics, a desvolopat e a ua posicion singulara en çò que hè ara lengua, era cultura, eth dret civiu e era organizacion territoriau.
Quatau: Catalonha ei un país ric en territòris e gents, ua diversitat que la definís e la enriquís des de hè sègles e la enfortís entàs tempsi que vien.
Cincau: Catalonha considère qu'espanha ei un Estat plurinacionau.
Siesau: Catalonha conviu fraternaument damb es pòbles d'espanha e tanben ei solidària damb era rèsta deth mon.
Setau: Eth dret catalan ei aplicable de manèra preferenta.
Ueitau: Era tradicion politica democratica de Catalonha a soslinhat tostemp era importància des drets e des déuers, deth saber, dera educacion, dera coesion sociau e dera igualtat de drets, e aué, especiaument, dera igualtat enter hemnes e òmes.
Nauau: Er accès as sistèmes universaus de comunicacion, transpòrt, innovacion, recèrca e tecnologia, e tanben eth desvolopament sostenible an d'èster decisius entàs catalans.
Detzau: Catalonha, per miei der Estat, pertanh ara Union Europèa, compartís es valors e eth modèl de benèster e de progrès europèus e aufrís era sua amistat e collaboracion as comunitats e as regions vesies entà formar, des dera Mediterranèa, ua euroregion utila entath progrès des interèssi comuns en marc des sues competéncies.

CARACTERISTIQUES.

Ei un estudi pubIic plaçat en Vielha e ubicat en dus recintes escolars:

-Recinte dera Avenguda Marcatosa a on s'impartís Educacion Infantila e Cicle Iniciau d'educacion Primària.
-Recinte dera Avenguda Pas d'Arró a on s'impartís Cicle Miei e Superior d'educacion Primària.

Eth Centre compde tamb dues aules d'educacion Especiau, dues aules d'informatica, ua d'audiovisuaus, bibliotèca, gimnàs, laboratòri, sala d'actes e pati curbèrt.

Es objectius generaus deth Centre, cossent tamb eth plan estrategic deth madeish, son:

*Refortilhar er aqueriment des competéncies basiques.
*Potenciar er ús dera lengua en tot artenher competéncia comunicatiua plia enes 3 lengües oficiaus ena .Val d'Aran, e esturmentau enes lengües estrangères (francés e anglés).
*Emplegar es tecnologies dera informacion e comonicacion (TIC) ena tasca educativa.
*Impolsar era plia integracion escolara des escolans.
*Melhorar eth coneishement der entorn naturau, sociau e era qualitat de vida.

Eth Centre a un projècte educatiu que garantís eth plen desvolopament des capacitats fisiques, intellectuaus e emocionaus des alumnes, en tot premanir-les entà ua vida plia e feliç. Aplique ua pedagogia activa en tot trabalhar per projèctes:

-Projècte Competéncies Basiques.
-Projècte lingüistic: Activitats e servicis.
-Revista "Era Mainadèra", Comenius 1.
-Projècte d'informatica: A compdar de P3.
-Projècte Plan d'Acuelhuda.
-Projècte Salut e Riscs Laboraus.
-Projècte der entorn naturau e sociau.

Era lengua veïculara e d'aprenedissatge deth Centre ei era lengua pròpria dera Val d'Aran. Eth catalan e eth castelhan tanben s'impartissen, entà arribar a auer un coneishement parion des tres lengües oficiaus. Eth francés s'impartís dues ores setmanaus a compdar der inici deth Cicle Iniciau. Ath delà s'impartís er anglés dues ores setmanaus a compdar der inici deth Cicle Miei.
Eth Centre tanben aufrís eth supòrt der EAP tamb psicològa e logopèda.

Es servicis escolars qu'aufrís eth CEIP Garona son:

-transpòrt escolar.
-minjador escolar (un en cada recinte).

NADAU ENA NÒSTA ESCÒLA.

Eth dia 19 de deseme arribèren en CEIP Garona, en representacion des SSMM Es Reis Mags d'Orient, es Srs. Pages d'Autant entà recuélher totes es cartes qu'es mainatges e mainades d'educacion Infantila e Cicle Iniciau auien escrit tamb fòrça illusion.
Toti les aufrirem uns Nadalets e ath delà era AMPA convidèc a toti a còca e chicolate.
Fin finau es Srs. Pages regalèren a cada escolan un present e visitèren cadua des classes deth centre.

ETH CONSELH ESCOLAR.

COMPAUSICION.

Eth Conselh Escolar deth CEIP Garona ei format per:

-Era directora der estudi, qu'ei era Presidenta.
-Eth Cap d'estudis.
-Un representant der Ajuntament.
-Cinc representants des professors.
-Cinc representants des pairs/mairs des escolans.
-Un representant dera AMPA.
-Un representant deth personau de servici.
-Era secretària der estudi, que hè de secretària deth Conselh, tamb votz e sense vòt.

MÈMBRES.

NÒM E COGNÒMS CARGUE.

JORNADES DE SALUT DETH CONSELH GENERAU.

Eth dia 2 de deseme se desvolopèren un corròp d'activitats entà trabalhar desparièrs encastres que hègen referéncia ara Salut. Toti es escolans de Cicle Iniciau s'amassèren entà veir un vidèo ludic de diboishi animats e posteriorament se hec un explic, per part dera metgessa odontològa Sr. Immaculada Riart, a on s'expausèren es directritz basiques entà auer ua bona Salut bucodentau. Tanben se les ensenhèc era mecanica avienta entà lauar-se es dents.
Ua dusau activitat consistic ena dramatizacion, per part d'eulàlia Sanjosé, infermèra der Espitau Val d'Aran, d'un conde que refortilhaue era importància d'un esdejuar apropriat e equilibrat. Ara seguida se hec un petit collòqui entà parlar sus es desparièrs aliments que formen part o aurien de formar part d'un esdejuar salutós.
Era darrèra activitat siguec un concors de diboish a on toti es escolans aueren de reflectir es viuences aprenudes ath long d'aguesta jornada educatiua e ludica.

PLAN D'eVACUACION DETH CEIP GARONA.

Er 11 de noveme e eth 16 de deseme de 2003 se desvolopèren es simolacres d'evacuacion previsti en Plan d'emergéncia dera nòsta escòla. Aguesta activitat a estat era fin de tot un trabalh de prevencion d'accidents en eth quau participe tota era comunautat educatiua. Eth resultat des dus simolacres siguèc plan positiu.

SIMULACRE D'INCENDI EN CEIP GARONA.
CARRETERA DETH TÚNEL.

Eth dia 21 de noveme de 2003, tàs 15:30 ores, se hèc eth simulacre d'incendi en nòste Centre. 

Ara mainadèra les impactèc fòrça aguesta experiéncia, pr'amor que pogueren veir toti es veïculs deth parc de pompièrs. Ath delà, es mainatges observèren un simulacre d'ua intervencion d'urgéncia, damb dètz mainatges incomunicadi e un damb manca de consciéncia, que se trasladèc damb era ambulància en tot hèr un petit torn.

VISITA ATH PARC DE POMPIÈRS DE VIELHA.

Es dies 9 e 10 de deseme es mainatges e mainades de Cicle Iniciau visitèren es dependéncies deth Parc de Pompièrs de Vielha entà conéisher de mès a pròp ua des organizacions sociaus subergessentes dera Val d'Aran.
Ath long dera visita guidada observèren totes es estances dera bastissa atau coma es desparières activitats que se desvolopen ena madeisha.
Campèren es veïculs, materiaus e airines que tien es pompièrs entà desvolopar eth sòn trabalh.
Entà finalizar era visita sies escolans deth cicle entrevistèren a un des caps deth Parc de Pompièrs, eth Sr. Jusèp Maria Cau. Ara seguida vos aufrim aguesta entrevista:

Escolan.- Quin trabalh desvolopatz?
Jusèp M.- Atier es emergéncies que se produsissen ena Val d'Aran, coma quan se cale huec en ua casa, quan i a un accident o quan ua persona se trape mau.

Escolan.- Quina formacion auetz de besonh entà èster pompièrs?
Jusèp M.- Era formacion ei compausada per dues parts, ua teorica e ua auta practica. Consistís en apréner tecniques entà amortar huecs, apréner es ensenhaments entà assistir es accidentats ena carretèra e ena montanha, etc... Dejà sabetz qu'era Val d'Aran ei laguens de Catalonha, donques en Catalonha i a ua escòla a on es pompièrs d'aciu e de uns auti lòcs i van entà apréner e formar-se.

Escolan.- Quina ei era part mès importanta des installacions deth Parc de Pompièrs?
Jusèp M.- Dilhèu ei era cochèra, qu'ei a on i a es principaus materiaus entà atier es emergéncies: son es ambulàncies, camions, etc...

Escolan.- Quini utisi hètz a servir?
Jusèp M.- Es pompièrs emplegam fòrça utisi pr'amor que desvolopam fòrça trabalhs. Per exemple ambulàncies, camions, escales, pales, esquís, manguères e fòrça mès que poiríem nomentar.

Escolan.- De petiti volíetz èster pompièrs?
Jusep M.- Ena Val d'Aran i a 80 persones, e d'aqueri era màger part comencèren plan joeni pr'amor que les shautaue fòrça aguesta activitat.

Escolan.- Qué ei çò que mès vos shaute e çò que mens vos shaute d'aguest trabalh?
Jusèp M.- Ua causa plan positiua ei ajudar ara gent, rescatar-la enes accidents, poder-la portar tar espitau, sauvar-la en un huec... Quan, a viatges, non podem arribar a solucionar bèri problèmes dera gent mos sentem insatisfèts.

Escolan.- Coma se ditz eth vòste cap?
Jusèp M.- I a ua direccion generau en Catalonha que depen deth Govèrn Catalan. Aciu coma sabetz auem un govèrn pròpri e ua direccion tamb un cap qu'ei Joan Canalies.

Escolan.- Quina ei era origina deth còs de pompièrs volontaris?
Jusèp M.- Es pompièrs ena Val i son de hè fòrça temps, hè 35 o 40 ans. Era origina siguec pr'amor des desparièrs problèmes qu'auie era populacion dera Val coma èren es huecs e es malauties. Alavetz era gent auec de besonh organizar-se.

Escolan.- Guairi pompièrs i a en parc? E ena Val d'Aran?
Jusèp M.- I a tres parcs, un en Les, un aute en Bossòst e aguest de Vielha; atau auem era Val despartida en tres parçans d'influéncia, mès açò ei en teoria pr'amor que quan i a besonhs collaboram toti amassa.Entre totes es casèrnes i a ueitanta pompièrs.

Escolan.- Ben, fòrça gràcies Sr. Jusèp Maria.
Jusèp M.- Gràcies a vosati.

HÈSTA DE SANT VICENÇ.

CEIP GARONA - VIELHA.

Eth 22 de gèr de 2004, es escolans deth CEIP Garona de Vielha an celebrat era tradicionau hèsta de Sant Vicenç, patron des estudiants dera Val d'Aran.

Ena nomentada hèsta es alumnes des cicles miei e superior an barat en tot hèr coreografies de diuèrses cançons, e ara seguida an compartit enter toti es vrespalhs qu'eri madeishi an portat.

Eth programa d'actuacions ei eth que seguís:

CONCORS DE DIBOISH MAINADENC SUS ER ESQUÍ DE MONTANHA.
Tamb motiu dera celebracion deth II Campionat deth Mon d'esquí de Montanha (II UIAA World Championships Sky Mountaineering) ena Val d'Aran, se celebrèren en CEIP Garona ues conferéncies informatiues enes quaus se parlèc des:

- Tipus d'esquí: de pista, de hons, de montanha.
- Usatge de cada tipe d'esquí.
- Riscs: lauegi, tipe de nhèu e terren, condicion fisica, previsions meteorologiques.
- Materiau especific der esquí de montanha: esquís leugèrs, fixacions mobiles, pèths de fòca, ARVA, pala e sonda, bòtes trendes e flexibles.

A compdar d'aguesti plan interessanti explics hèti peth senhor Feliu Izard, president deth Comitat Catalan d'esquí de Montanha, a qui arregraïm era sua collaboracion, es escolans de 1èr a 6au. realizèren un diboish.
Deth 2 enquiath 7 de març pendent es dies que se celèbren es Campionats deth Mon aguesti diboishi sigueren expausadi en Mountain Village de Salardú, ath laguens deth poliesportiu, e eth dia 3 de març entàs sies s'autregèren es prèmis e se convidèc a toti es participaires a ua chicolatada amenizada pes dançaires de Salardú.
Eth prumèr prèmi siguec guanhat pera escolana Lourdes Llonch Fernández de 6au.B deth CEIP Garona, tamb eth diboish titolat "Era arva milagrosa"

XIV EDICION PRÈMI MN. CONDÒ SAMBEAT.

Laguens dera serada de balhada de prèmis Mn. Condò, qu'auèc lòc eth dia 17 d'abriu de 2004, es mainatges de 6au cors deth collègi Garona de Vielha representèren ua òbra ambientada ena epòca medievau titolada "Eth prince encadeat". Aguesta òbra siguec interpretada en sies quadres diferents, es dus prumèrs ac herèn es mainatges de 6au A, es dus següents es mainatges de 6au B e es dus darrèrs es de 6au C. Acò compòrtec que diferenti mainatges respresentèren eth madeish personatge ath long dera òbra.

Ena madeisha serada actuèc tanmben era Corau Garona tamb es cançons:
-"Jo me'n vau entath mercat", dirigida pera professora Amparo Revilla Terceño.
-"Rondèu", dirigida pera professora Lucia Mas Garcia.

Es guanhadors deth CEIP Garona sigueren:

Pendent eth cors 2002-03 toti es escolans dera estapa de primària deth CEIP Garona participèren en V Concors SnowboART-Comic organizat pera Escòla de Snowboard Val d'Aran (E.S.V.A.). Era sala d'exposicions dera Aubèrja Era Garona de Salardú acuelhec deth 14 de deseme de 2003 enquiath 14 de gèr de 2004 era presentacion des trabalhs. Enguan a diferéncia d'est'an passat, eth veredicte finau dera categoria escolara, se realizèc per votacion populara deth public assistent ara Exposicion amassa tamb eth jurat assignat pera organizacion. Era entrèga de prèmis auec lòc eth dimenge 4 de gèr de 2004 entàs 19:00 ores.

Entà cadun des 1èr e 2au classats en aguesta categoria corresponeren es prèmis que seguissen: un trofeg V SnowboART-Comic, un cors de snowboard de 4 dies en Baquèira Beret, ua taula de snowboard Rossignol, materiau textil de snowboard Helly-Hansen e un lòt de comics Norma Editorial.

CAMPANHA D'eSQUÍ ESCOLAR 2003-04.

Enguan, e pr'amor der èxit d'est'an passat, era campanha d'esquí escolar ena quau i participèren es escolans de 2au cors de cicle superior s'a ampliat ath 1èr cors. Un totau de 96 escolans de cicle superior, ei a díder eth 80 %, an gaudit dera activitat en tot remercar qu'ath torn d'ua quarantia se metien es esquís per prumèr viatge.
Toti es dimèrcles, des deth mes de gèr enquiath mes de març, se gessie de Vielha tamb dus autobusi entara ua de meddia e de dues a quate dera tarde es escolans recebien es classes des professors d'"Era Escòla". Coma nauetat subergessenta s'aufric era possibilitat d'un grop de snowboard. Era mainadèra se despartic en 9 grops (A, B, C, D, E) segontes eth nivèu de cadun. Entad açò qu'ei as ores d'estudi des dimèrcles cau díder qu'èren recuperades dimars e dijaus de dotze a ua.

Aguesta activitat supause un gran esfòrç a toti es nivèus e volem arregraïr era sua collaboracion ar Ajuntament de Vielha Mijaran, ath Conselh Generau d'Aran, a Baquèira Beret, a Era Escòla, a Bodyesport, a Copos, a Cauba, a fòrça d'auti particulars e a toti es professors deth CEIP Garona que hèn possible amiar entà deuant aguesta activitat.

Eth dia 24 de març se celebrèc era Corsa, ara seguida adjunhem es resultats dera madeisha:

COMPETICIONS NATACION.

Eth dia 18 d'abriu se celebrèc ena piscina deth Palai de Gèu de Vielha era "Iª Trobada de Natacion Val d'Aran" organizada peth Conselh Esportiu dera Val que compdèc tamb era collaboracion deth Palai de Gèu e eth supòrt der Ajuntament de Vielha Mijaran e deth Conselh Generau, atau coma tamb eth patrocini d'Air Liquide.
En aguesta competicion i participèren uns novanta escolans enes categories benjamin, alevin, infantil e cadet, autant masculins coma femenins, provenents de tota era província. Es escolans deth CEIP Garona classats sigueren:

CRÒL ESQUIA BRAÇA.
Entàs participaires aranesi aguesta pròva siguec classatòria entara Fasa Territoriau de Natacion que se celebrèc eth dia 25 d'abriu ena piscina der Estudi Episcopal de Lhèida en tot arténher eth Ceip Garona es resultats que vos balham ara seguida despartits per categories:

Era dimenjada deth 15 ath 16 de mai se celebraràn en Reus es Campionats de Catalonha Escolars de Natacion a on i demoram arténher de nau uns plan boni resultats.

BRACS ESPORTIUS.

PATINATGE ARTISTIC SUS GÈU.

Vint des nòsti escolans deth Ceip Garona qu'apertienen ath CEGVA (Club Espòrts Gèu Val d'Aran) participen ath laguens des dues competicions oficiaus catalanes: Copa Pirenèus e Liga Catalana. Cau destacar eth subergessent classament en Liga Catalana dera categoria d'alevins, tamb Jennifer Alvarez coma prumèra classada en Campionat de Catalonha 2004 e, coma promesa, en aguesta madeisha competicion, a Jimena Legaz.
Ena Copa Pirenèus, a on i competissen es clubs de Jaca, Andòrra, Puigcerdà e Val d'Aran, auem auut coma pòdiums mès representatius es de Patxi Carnerero, Joaquim Piris e Naiara Alejandro enter d'auti e eth darrèr pòdium ena categoria d'escòla d'un triplet aranés format per Andrea Vidal, Lorena Alejandro e Carla Fernández.
Era excellenta participacion des nòsti escolans en aguestes competicions oficiaus place ath club en prumèr lòc deth classament generau. Tà deuant campions!

FASA NACIONAU D'eSQUÍ AUPIN.

Eth dia 21 de març cinquanta esquiaires des categories benjamin, alevin e infantil, masculin e femenin participèren en Pòrt Ainé ena Fasa Nacionau d'esquí Aupin. Òscar Maurelos siguec eth prumèr classat ena categoria benjamin masculin e Lara Baques era tresau ena d'alevin femenin. Felicitacions!

ESQUÍ DE HONS.


Eth madeish 21 de març se celebrèc per prumèr còp ena Estacion d'esquí de Lles era Finau d'esquí de Hons. Nil Llarden demorèc quatau classat ena categoria benjamin masculin e, ena categoria de relèus era equipa formada per J.R. Rodríguez, Oriol Llarden e Nil Llarden artenheren er argent. Enorabona!

CRÒS.


Eth Conselh Esportiu dera Val d'Aran, damb era collaboracion des Escòles e der Ajuntament de Vielha e Mijaran e damb eth supòrt dera Direccion Generau der Espòrt dera Generalitat de Catalonha, e eth Conselh Generau dera Val d'Aran, a organizat, coma nauetat, es activitats d'entrenament tara Campanha de Cròs 2003/04.
Er objectiu d'aguesta campanha d'entrenament a estat era preparacion fisica dera mainadèra des centres escolars dera Val entà pr'amor de participar enes desparières competicions de Cròs que s'an celebrat pendent es mesi de noveme e deseme de 2003 enes parçans dera Val d'Aran, Nauta Ribagòrça e Palhars Jussà. Des deth Departament d'eduacion Fisica possam a toti es nòsti escolans a seguir es passi des sues companhes Laura Torres e Maria Riart que s'interessèren afogadament per aguesta activitat.

FOTBÒL.


Auem fòrça escolans que jòguen tamb era E.F.V (Escòla de Fotbòl Val d'Aran). Pendent eth barrament d'aguesta edicion se disputen es Fases Prèvies de Fotbòl Cinc dera Val d'Aran contra equipes deth Palhars Jussà, Palhars Sobirà e Nauta Ribagòrça. Tanben, vos comunicam qu'eth pròplèu 15 de mai se jogarà era Fasa Finau dera Competicion Territoriau de Fotbòl Sèt. E, entà acabar, sonque rebrembar qu'era dimenjada der 1 e 2 de mai aurà lòc eth "Tournoi de Luishon" enes categories -7, -9 e -13. Coratge entà toti!


13 d'abriu.

Estimat diari aué ei eth prumèr dia de patinatge. Enguan començam aguesta activitat per prumèr còp ena istòria deth Ceip Garona. Eth prumèr trimesadèr herem natacion, eth dusau esquí e aguest patinatge. Aué auem aprenut era marcha tà deuant, tà darrèr e a arturar-mos.

20 d'abriu.

M'è assabentat qu'eth 88% des escolans de Cicle Superior (5au e 6au) patinam. Mos despartim en 2 grops (un mès auançat e er aute mens). Era professora Lina ne sap fòrça e aué mos a meravilhat tamb es sòns lacets en aire. Nosati dejà auem mès equilibri qu'eth prumèr dia, auem virat en ales d'avion, auem practicat exercicis per parelhes...

27 d'abriu.

M'ac passi bomba en tot patinar, apreni e me divertisqui ath còp. Me sò queigut bèri còps mès coma que mos an ensenhat a quèir sense hèr-mos mau e a lheuar-mos non i a problèma. Aué auem aprenut a hèr diboishi en gèu en forma de citrons e damb uns hicòts auem hèt un pialèr d'activitats.

30 d'abriu.

Era professora mos comunique qu'entara pròplèu setmana començaram a hèr curling. Ei un espòrt fòrça antic que se practique dessús deth gèu. Ja sai anar de deuant tà darrèr en tot virar e me comencen a gésser es girs de 360º!

4 de mai.

Quina illusion, auem hèt ath curling. Quin espòrt mès divertit, non m'ac pensau pas! Tàs que non sabetz de qué va, sage de lançar (en tot esguitlar peth gèu) ues pèires de barrina e plaçar-les laguens d'ua diana qu'ei diboishada en solèr dera pista de gèu.

11 de mai.

Aué vam tanben a patinar, estimat diari, dejà sai que sò pesada mès m'encante patinar e sò erosa pr'amor qu'encara me manque tot eth mes tà acabar-ne d'apréner. Me despedisqui en tot balhar es gràcies a qui age hèt possible eth desvolopament d' aguesta activitat.



CORAU GARONA.

Cantada de nadalets ena Residència San Antoni.

Eth dia 18 de Desème de 2003 de 12 a 13 ores, vinta-cinc mainatges e mainades dera Corau Garona, anèrem entara Residéncia Sant Antoni de Vielha, entà compartir damb es pairs-sénhers ua estona e cantar-les es nadalets qu'auiem premanit pendent es mesi de novème e desème toti es dimars de 14 a 15 ores.
En nòsti repertòri portauem nadalets tradicionaus e fòrça d'eri eren coneishuts pes pairins dera Residéncia, causa aguesta que les shautèc fòrça.
Entà toti nosati aguesta experiéncia siguec fòrça polida, pr'amor que normauments non auem possibilitat de compartir es nòstes experiéncies tamb era gent d'aguesta edat. Mos agradèc plan veir coma èren de contenti pr'amor que mos acompanhauen en tot tustar es mans ath temps que bèth un cantaue tamb nosati.
Toti mos felicitèren e mos convidèren a anar-les a cantar d'auti viatges mès e coma èren tant contenti mos aufriren un petit aperitiu.
Credem qu'es nòsti pairs-sénhers sigueren fòrça simpatics e afectuosi tamb toti nosati e mos escotèren tamb fòrça interès.

Mos agradarà tornar a cantar entada eri.

ERA GESSUDA DE TARDOR.

Es mainatges e mainades d'educacion infantila, enguan hérem ua gessuda de tardor tara Boca Sud deth túnel, a on gaudírem d'un bèth paissatge pròpri dera sason.

Gessérem deth centre tàs 9:15 ores e arribèrem en estudi tàs 16:40. Era excursion siguec fòrça interessanta e representatiua.

EDITORIAU.

Un còp mès arribe Era Mainadera, era revista deth CEIP GARONA de Vielha.

Aguesta ei un recuelh de çò qu'a passat pendent eth cors: es gessudes qu'auem het, es activitats complementàries, es viatges longui des corsi qu'acaben Cicle, trabalhs hèti enes classes, atau coma es diuèrsi concorsi enes quaus es nòsti mainatges e mainades an participat.

Arregraïm era collaboracion der AMPA, en tot explicar es activitats qu'amie en Collègi entàs mainatges e era sua foncion laguens dera comunautat educatiua.

Arregraïm, tanben, era collaboracion economica per part deth Conselh Generau, der Ajuntament e der AMPA, entara sua publicacion.

Desiram que vos agrade fòrça e que la liegegatz tota sancera.

BONES VACANCES A TOTI.

Rosalía Beltrán Julián, Coordinadora Lingüistica.

Ei un estudi pubIic plaçat en Vielha e ubicat en dus recintes escolars:

-Recinte dera Avenguda Marcatosa a on s'impartís Educacion Infantila e Cicle Iniciau d'educacion Primària.
-Recinte dera Avenguda Pas d'Arró a on s'impartís Cicle Miei e Superior d'educacion Primària.
Eth Centre compde tamb dues aules d'educacion Especiau, dues aules d'informatica, ua d'audiovisuaus, bibliotèca, gimnàs, laboratòri, sala d'actes e pati curbèrt.

Es objectius generaus deth Centre, cossent tamb eth plan estrategic deth madeish, son:


*Refortilhar er aqueriment des competéncies basiques.
*Potenciar er ús dera lengua pròpria segontes eth projècte lingüistic deth centre.
*Auer competéncia comunicatiua plia enes 3 lengües oficiaus ena Val d'Aran, e esturmentau enes lengües estrangères (francés e anglés)
*Melhorar era qualitat der aprenedissatge des lengües estrangères ena Educacion Primària.
*Emplegar es tecnologies dera informacion e comunicacion (TIC) en pretzhèt educatiu.
*Impulsar era plia integracion escolara e sociau des escolans.
*Melhorar eth coneishement der entorn naturau, sociau e era qualitat de vida.

Eth Centre tanben aufrís eth supòrt der EAP tamb psicològa e logopèda.

FONCIONAMENT.

Eth Conselh Escolar deth centre s'amassarà un còp ath trimesadèr e tostemp que lo convòque era sua presidenta o ac sollicite aumens un tèrç des sòns mèmbres. Ath delà se harà ua amassada ath començament e ath finau deth cors.
Se sajarà qu'es decisions se prenguen per consens. En cas de non èster possible se determinarà era decision per majoritat des membres presents.
Era convocatòria des amassades ordinàries e extraordinàries serà manada pera directora tamb era auança sufisenta a toti es mèmbres, ath delà era documentacion de besonh qu'age d'èster objècte de debat, e en sòn cas d'aprobacion serà ara sua disposicion.

Condà-mos un conde. Hè istòria.

Balhada de prèmis deth concors literari "Condamos un conde, hè istòria" autrejats ena Sala deth Pòble de Betren eth dia 25 de seteme de 2002 e organizat peth Servici d'Arqueologia dera Generalitat de Catalunya e eth Conselh Generau d'Aran.

ERA GESSUDA DERA TARDOR.


Eth dia 27 de seteme es mainatges e mainades de Cicle Iniciau d'educacion Primària, anèren peth camin dera Ribèra tà observar e experimentar tamb es plantes, animaus, etc... en tot profitar es caracteristiques mès subergessents dera sason dera tardor.
Pera tarde se refortilhèc eth trabalh dera gessuda en tot hèr un diboish sus era madeisha.

ERA CASTANHADA.

Toti es mainatges e mainades de Cicle Iniciau d'educacion Primària celebrèren, eth dia 31 d'octobre, era hèsta dera castanhada.

Toti portauen uns mocadors, hèts tamb papèr de pinòcho, en còth. Barèren e cantèren es cançons premanides tamb es tutors e fin finau se mingèren es castanhes tamb toti es companhs e companhes.

Vau. CONCORS DE RECITACION D'ARAN.

LES, 16 - 11 - 2002.

Es escolans deth C.E.I.P. Garona participèren eth dia 16 de noveme de 2002 en Vau. Concors de Recitacion d'Aran que, organizat pera associacion ALMOSC, se celebrèc ena localitat de Lés. Es alumnes escuelhuts entà representar ath collègi sigueren es que seguissen:

Eth pairin, qu'ei seigut en banc dera plaça,
Tamb un beròi arrir e ua polida mangala ena man,
Ath sòn costat, era mairia s'amanís entà cantar,
Es joeni qu'an volentat, premanissen ua longa dança,
Entà participar, plan contents, tamb eth pòble deman,
Ena longa hèsta que començarà de Sant Damian.

Dempús dera missa cantada, toti es vesins amassa,
Demoren era caritat de vin, hormatge e pan,
Aufrit peth satisfèt Ajuntament, cada an.
Toti arrissen fòrça, eth pas d'ua leugèra garça,
Qu'a trauessat tamb agilitat e estil, volant,
E a anat a panar eth pan e eth hormatge ath caperan.
Ei en un país fòrça polit
que i auie ua petita val
ère era mès beròia
Val entre vals, Val d'Aran.

Aquera val plan amagada
pes montanhes araneses
aquera val plan estimada
e tota plia de grandeses.

Tradicions e costums seculars
eth bòsc, eth bestiar, es pagesi
damb ua lengua pròpia e bèra
coma es flors en primauera.
Arribèren d'auti tempsi
arribèc gent forastèra
que portèren d'autes causes
e acuelheren es aranesi.

Era val ja non ère era madeisha......

Mès era gent se la estime
vò recuperar aquerò qu'ei perdut.
E se toti ac volem de vertat,
bèth dia era madeisha serà.

Jo voi qu'era Val d'Aran
non pèrde jamès es arraïcs
e torne a èster bèth dia
eth solei que nèish cada dia.

Cançon ara Val d'Aran.



Anna Cuito Bautista.
Viuem toti en madeish mon
Compartint er aire, era aigua,
E eth solèr que caushigam.
Èm toti liures,
Ad arrés l'apartien ua tèrra
Tu apartienes ada Era.
Dèisha-me veir eth tòn país
E jo t'ensenharé eth mèn.
Se m'ensenhes eth tòn parlar
Comprenerè era tua cultura.
Me pintarè era cara de nere
Entà podé-te compréner.
Non te penses que non m'agrades atau;
Ei entà qu'era gent comprene
Qu'auem races diferentes.
S'eth tòn país ei en guerra
Jo t'ajudarè.
Se non sabetz cantar
Jo vos ensenharè.
Tu corres e jo vau en coche,
Mès es dus sabem caminar.
A jo me regalen causes
E tu demanes era patz.
Mès se mos amassam ac artenheram.
Non barres es tòns uelhs
E guarda tostemp entà dauant,
Entà poder cambiar toti dus
Aguest mon plan destroçat.
Quan apreneram a víuer amassa
A saber estimar, respectar e ensenhar
Poderam hèr d'aguest, un mon mielhor
A on es diferéncies non importaràn.

SOLIDARITAT TAMB GALICIA.

Era des.hèta ecologica qu'a patit tota era comunautat de Galicia per er honsament e henuda deth vaishèt petrolièr Prestige, mos portèc as professors a hèr ua reflexion sus aguest ahèr sociau.
Auem trabalhat aguest hèt com èish transversau en diuèrses materies.En Naturaus s'an analizat es consequéncies qu'a auut en miei ambient e s'a mostrat as mainatges vidèus e materiau referent ath petròl e es sòns derivats, e an podut veir directament eth "chapapote", masques, mericles, masquètes e pannèus portats de delà. En Sociaus s'an hèt pannèus tamb noticies de diaris e debats entà cercar solucions e preveir que non torne a passar. En Plastica s'an hèt diboishi sus era contaminacion e, en Castelhan s'an escrit letres, en tot mostrar era solidaritat as diuèrses escòles de Galicia.

Ara seguida mostram ua des letres enviada pes mainatges e mainades de 5au:

CAGAR ERA TRONCA ENA CASÈNA DE MÒSSOS d'eSQUADRA.

Eth doa 16 de deseme peth maitin visitèrem era casèna des Mòssos d'esquadra aa on es maintages e maiandaes convidadi pes agents desvolopèren diuèrses activitats:
-Recebèren era vesita deth Pair Nadau
-Hèren a cagar era tronca 
-Disfrutèren damb es activitats d'escalada, ponts e tirolina Es mainatges e mainades siguèren plan erosi pr'amor des presents que receberen e dera atencion qu'aueren en tot moment, damb un plan bon esdejoar e fòtos entà rebrembar era estada.

PROJÈCTE COMENIUS.

Eth projècte Comenius se place laguens deth Programa Socrates dera Union Europea. Aguest ei un programa d'accion comunitària en matèria d'educacion entà propiciar era cooperacion transnacionau e que se fonamente en Tractat d'Amsterdam segontes eth quau era Comunautat Europea contribuirà ath desvolopament dera qualitat dera educacion per miei dera cooperacion des estats mèmbres.
Eth projècte en eth quau participen eth CEIP Garona de Vielha (España), amassa tamb era escòla Nyboregsskolan de Arvidsjaur (Suècia) e era escòla Scoil Shéamais Naofa de Galway (Irlanda) se nomente "Alumnes en Euròpa, Sud - Nòrd - Èst - Oèst ".

Es objectius que se preten arténher son:

-Prebotjar era comprenença sus era cultura des auti paisi, era reflexion sus era democràcia e es sòns valors e er escambi d'experiéncies.
-Conéisher es musiques, dances e esturments musicaus mès representatius de cadun des paisi.
-Escambiar metodologies e experiéncies enter professors d'alumnes tamb besonhs educatius especiaus.
-Refortilhar eth coneishement dera lengua anglesa en tot emplegar eth corrèu electronic enter es escolans des collègis participants.

En hereuèr der an 2002, en tot compdar tamb era aprovacion deth Conselh Escolar deth Centre, se presentèc era candidatura entà participar en projècte Comenius 1.1, era quau siguec aceptada en mes de seteme pera Oficina de Cooperacion Educatiua e Cientifica Internacionau.
Previament ara redaccion d'aguest projècte s'auien mantengut dejà contactes enter es professors e directors des nomentats centres autant en Vielha coma en Arvidsjaur. 

En data 15-10-2002, mos amassèrem es representants des tres estudis en Galway (Irlanda) entà conèisher eth sistèma educatiu irlandés. Aguest sistèma se base en: un extraordinari respècte ath professor, ua fòrta viuénça dera religion catolica pròpria deth país e ua grana implicacion des pairs en procés educatiu.

Eth dia 16 visitèrem era "Scoil Shéamais Naofa" qu'ei compausada per 268 escolans, repartidi en 9 classes damb 9 professors, un entà cada classe, e dus professors de reforç entàs mainatges de besonhs educatius especiaus.
Er orari escolar ei de 8'55 enquias 13'35 ores entara E. Infantila (4 e 5 ans) e de 8'55 a 14'35 ores entara E. Primària (6 a 12 ans). Era rèsta deth dia es escolans son tamb es sues respectiues familhes. Non existís eth servici de minjador escolar donques es escolans, coma era resta dera populacion, hèn un esdejoar fòrça ample en casa sua abantes d'anar entà estudi e un fòrt sopar entàs 6 ores dera tarde. A miei maitin prenen ena escòla un petit vrespalh (entrepan e lactics).
Eth Conselh Escolar "School Board" ei format per 2 representants dera Gléisa, 2 pairs e 2 mairs, eth director e 1 professor; eth president ei eth mossén dera parròquia.

Cau remercar qu'a despiet des classes fòrça nombroses (+/-30 mainatges), era actitud disciplinada des escolans e era bona collaboracion des familhes propicien un bon nivèu d'aprenedissatge.
Es lengües d'aprenedissatge deth centre son er anglés e eth irlandés a partir der inici dera escolarizacion. Se balhe fòrça importància ar aprenedissatge dera musica e deth cant, es quaus servissen entà reforçar era implantacion dera lengua irlandesa e des creences religioses dera comunautat.
Des deth CEIP Garona confiam en amiar entà deuant aguest projècte en tot compdar tamb eth supòrt de tota era comunautat educatiua e des institucions deth nòste país.
Angelina Cases, Carmina Pomar e Susanna Rodríguez.

EXPAUSICION FAUNA MIAÇADA.

Ath long deth periòde comprenut enter eth 10 e eth 17 de març de 2003, toti es escolans deth CEIP Garona visitèren era expausicion que, sus era Fauna Miaçada, auie organizat era "Fundació la Caixa" ena Glèisa de Sant Joan d'Arties.
Aguesta expausicion compdèc tamb era collaboracion deth Conselh Generau d'Aran que subvencionèc eth transpòrt des escolans.

Era activitat a estat avalorada coma fòrça positiua pera equipa de professors deth centre.


ETH CEIP GARONA SE MANIFÈSTE PERA PATZ.

Es escolans d'educacion Infantila e Cicle Iniciau formèren, tamb es sòns còssi, un gran colom, seigudi en pati der estudi.
Es escolans de Cicle Miei e Superior deth CEIP Garona de Vielha realizèren eth dia 21 de març de 2003 tàs 11'30 ores, un acte pera patz, en tot formar tamb es sòns còssi era paraula PATZ en pati der estudi, ath temps que cada escolan/a lheuaue un colom ena sua man dreta e se liegien ues frases redactades pes diuèrsi corsi:

3au: Era patz comence ena familha, ena escòla e tamb es amics.
4au: Era patz non se pòt crompar, era patz s'artenh en tot estimar.
5au: Era guèrra non ei pas bona, ne un shinhau ne ua estona.
6au: Non mès sang, non mès guèrra, volem era patz en tota era tèrra.

CEIP GARONA CORS 2002-03.

Enguan es escolans de 6au auem anat a esquiar toti es dimèrcles des deth mes de gèr enquiath mes d'abriu. Tara ua gessíem de Vielha tamb er autobús e de dues a quate dera tarde hègem es classes tamb es professors dera Escòla d'esquí. Eth prumèr dia mos despartiren en cinc corròps: es que jamès auien esquiat en dus grops (nivèu A), es que ne sabien un shinhau (nivèu C) e dus grops des que dejà ne sabien (nivèu E). Çò que mos a shautat plan a estat, qu'ath delà d'auer aprenut, mos auem divertit fòrça pr'amor qu'auem podut esquiar tamb es companhs de classa. Auetz de saber qu'es ores d'estudi deth dimèrcles les recuperàuem eth dimars e eth dijaus de dotze a ua e qu'as mainatges que non auien materiau les ac deishaue eth collègi. Eth darrèr dia hèrem ua corsa e ara seguida vos adjunhem es resultats dera madeisha, atau com ua fòto deth grop.

Demoram qu'entath pròplèu cors es mainatges de cicle superior poguen gaudir d'aguesta fantastica experiéncia. ANIMATZ-VOS!!!!!

CANTADA DE NADALETS "EL PAÍS A L'eSCOLA"

Eth passat 15 de deseme de 2002, 30 escolans deth CEIP Garona (de P5, 1èr e 2au) se desplacèren entà Ripoll entà participar ena finau deth concors de nadalets "El país a l'escola".
Dempús d'auer presentat un CD ara organizacion damb es nadalets: Ua estela, Tà Betlem me'n voi anar e Grilhonet -toti tres cantadi en aranés- e d'auer passat ara finau, es escolans dera corau des petiti contunhèren en tot assajar es nadalets qu'aurien de cantar dauant de fòrça d'auti mainatges de desparièrs estudis de tota Catalonha.
Eth dimenge dia 15 de deseme de 2002 es nòsti escolans, amassa damb es senhoretes que les acompanhauen, gessien tàs 7 deth maitin direccion Ripoll. Eth viatge siguec plan long, mès es mainatges se portèren fòrça ben e èren plan erosi. En tot arribar en Ripoll, anèren a vesitar eth monestir e, ara seguida, anèrem a dinar en un restaurant.

Tath torn des 15'30 ores tornèrem entath monestir entà cambiar-mos de ròba e meter-mos es vestits tradicionaus aranesi. Èrem prèsti entà actuar. Eth programa dera finau siguec:

- 16:00 ores: recepcion des grops participaires.
- 16:10 ores: recepcion deth public assistent.


Actuacions deth BLOC III.


Nadalet obligatòri: Les dotze van tocant.
16:15 ores: Escòla El Cim de Terrassa.
16:25 ores: Escòla Mare de Déu del Roser de Barcelona.
16:35 ores: IES Salvador Vilaseca de Reus.

Actuacion deth BLOC I.

Nadalet obligatòri: A Betlem me'n vull anar.
16:45 ores: CEIP Garona de Vielha.
16:55 ores: CEIP Joan Maragall de Ripoll.
17:00 ores: CEIP Ferreries de Tortosa.

Actuacions deth BLOC II.

Nadalet obligatòri: L'Àngel i els Pastors.
17:10 ores: CEIP La Mercè de Tortosa.
17:20 ores: CEIP Ferreries de Tortosa.
17:30 ores: Institucion Montserrat de Barcelona.
17:40 ores: CEIP Sant Pau de Figueres.

18:15: Parlaments de cloenda.
Autrejament des prèmis.
Cantada amassa deth nadalet Fum, fum, fum.
18:30: Acomiadament des participants.

Ena nòsta categoria era classificacion siguec: eth prumèr prèmi entath CEIP Ferreries, eth dusau entath CEIP Joan Maragall e eth tresau  (120) entath CEIP Garona.
En tot acabar tornèrem entà casa plan contenti d'auer participat en un certamen coma aguest.
Cau arregraïr as pairs era sua collaboracion e eth sòn supòrt morau en tot moment, pr'amor qu'eri tanben s'organizèren, en tot viatjar en minibús, entà vier a véder-mos.
Rosa Mª Aragonés Cubells.

VISITA AS MOSSOS D'eSQUADRA.

Es dies 4 e 5 de deseme toti es professors de Cicle Iniciau e es professores d'educacion Especiau e Educacion Fisica, gessérem deth Collègi entàs 9'15 ores e, pr'amor dera nhèu, es madeishi Mossos d'esquadra mos vengueren a cercar damb "jeeps". Visitèrem totes es estances dera casèrna e es guides mos heren es explicacions corresponentes.
Es escolans/escolanes se mostrèren fòrça encoriosits en tot escotar e hèr preguntes. Açò que mès les impactèc siguec eth croton e çò que les shautèc mès siguec hèr-se ua fòto en tot pujar enes mòtos.
Eth trabalh posterior realizat damb es mainatges consistic en hèr un diboish de çò que mès les auie agradat entà enviar-les-ac as Mossos d'esquadra.

Escolans: Quin trabalh desvolopatz?
Mòssos: Aplicar e hèr a complir era lei segontes es directrius establèrtes en còdi penau.
Escolans: Qu'auetz d'estudiar entà èster Mossos?
Mòssos: Mos demanen eth Graduat Escolar, ues pròves d'accés: fisiques, culturaus, de coneishements e psicotecniques, fin finau 9 mesi d'acadèmia.
Escolans: Sabetz parlar aranés?
Mòssos: Un shinhau, non guaire. Hè dus mesi comencèrem un cors entà apréner e refortilhar era lengua.
Escolans: Vos agrade demorar ena Val d'Aran?
Mòssos: Òc, per aquerò i èm.
Escolans: Portatz pistòla e maçuga?
Mòssos: Òc, mès non l' emplegam lèu jamès pr'amor qu'ei fòrça perilhós. Sonque la treiram quan mos trapegam damb gent fòrça dolenta que mos ataque prumèr damb quauquarren parion. Çò que mès emplegam ei eth fiulet.
Escolans: A on embarratz as dolenti?
Mòssos: Nosati solet les auem aciu un maxim de 36 ores, qu'ei eth temps de demora entà qu'eth jutge decidís que cau hèr damb es detengudi.
Escolans: Auetz croton?
Mòssos: Òc, n'auem dus.
Escolans : Vos shaute méter moltes?
Mòssos: Non mos shaute méter moltes, ei un recors que s'a de hèr bèth viatge.
Escolans: De petiti volietz èster Mòssos dejà?
Mòssos: Non de tan petit, ja de mès gran en tot pensar en ajudar ara gent.
Escolans: Qu'ei çò que mès vos shaute e çò que mens ?
Mòssos: Çò que mès me shaute ei ajudar ara gent, e çò que mens ei auer de tractar damb persones violentes, que non respècten era lei, atau coma presenciar es conseqüéncies des accidents de transit grèus.
Escolans: Quin orari hètz?
Mòssos: Hèm oraris diferents, tot depen des departaments. Podem trabalhar de maitin, de tarde o de net.
Escolans e mèstres: Fòrça gràcies pera vòsta atencion.
Mòssos: Gràcies a vosati peth vòste interès e pera vòsta vesita.

VESITA ATH CAMION DERA SEGURETAT EN LARÈR.

Eth dia 4 d'octobre es mainatges e mainades de Cicle Iniciau d'educacion Primària, visitèren, laguens d'un camion plaçat ena plaça deth mercat, es desparières dependéncies que mos trapam en ua casa. En cadua d'eres, ues monitores, les expliquèren toti es perilhs que i pòden trapar atau coma es accions que cau hèr entà esvitar possibles accidents.

HÈSTA DE SANT VICENÇ.


Un dia uns mainatges dera Val d'Aran anèren d'excursion tara montanha e se perderen. Pera net vederen ua lum e anèren a veir se podien demanar ajuda.
Se trapèren un òme plan grassonet e amable que les didec:
-se voletz podetz quedar-vos ena mia cabana! Eri fòrça agraïts non s'ac pensèren mès.
Aguest bon òme les convidèc a minjar crespèths, les deishèc dromir en a sua cabana e les assegurèc qu'eth dia següent poderìen tornar tà casa.
Aquera net les dìdec qu'ère un des dies mielhors dera sua vida pr'amor que podìe compartir tamb eri era sua petita cabana.

Tota era net sigueren parlant e explicant istòries que jamès desbrembarien, enquia qu'ara fin se dromiren.
Arribèc eth dia següent e les senhalèc eth camin tà casa.
Recuperats der espant, en tot tornar tara escòla, decidiren celebrar ua hèsta en sòn aunor. Es escolans li meteren eth nòm de HÈSTA DE SANT VICENÇ, pr'amor qu'aquet òme se didie atau,(ath delà se celebre eth dia d'aguest).
Mingèren crespèths pr'amor qu'ère çò que mès les agradaue e barèren era cançon que tanben mès les shautaue entà animar era hèsta. Ara en aguesti tempsi tanben la celebram, e ac hèm d'aguesta forma: Eth dia 22 de Gèr premanim, escolans e professors, aguesta hèsta. Toti vam tath pati curbèrt, baram e cada un pòrte bèra causa de reposteria e minjar de ço mès tipic nòste, que son es crespèths.

Eth prèmi "Era Garbèra " d'illustracion d'ua portada corresponent ath Cicle Miei, siguec guanhat pera escolana Marta Faure Cuní de 4au. C.

REVISION ODONTOLOGICA.

Era doctora Immaculada Riart realizèc era revision odontologica as escolans deth CEIP Garona de 1 èr 3 au e 5 au d'educacion primària es dies 20,26 e 27 de hereuèr de 2003.

Es escolans realizèren diuèrses activitats entà potenciar es abitudes de salut e igiena dentaus.

Magràs te volem cremar
pera guèrra que pòt començar
e sonque lutant pera patz ac podem esvitar.

Era guèrra non ei bona
ne un shinhau ne ua estona.

Non volem era guèrra
pr'amor qu'ac destrusís tot e morís fòrça gent
per dreta e quèrra.

Es politics que la vòlen declarar
qu'arrisquin era sua vida se tant vòlen lutar.

Tà que non i age guèrra en Irak
era gent de tot eth mon s'a manifestat.

Eth "chapapote" volem hèr desparéisher
Tamb era ajuda de toti, era plaja veir renéisher.

Eth "chapapote", solid, espés e nerós
aucís a toti es peishi de colors.

Es arròques de Galicia de nere son pintades
e eth sable e es plages contaminades.

Pera culpa dera des.hèta deth Prestige
eth trabalh des òmes a amendrit e eth sòn còr a entristit.

E es d'aciu, ena Val d'Aran,
a Magràs per tot açò cremaram.
Escolans de 6au.

CONCORS DE PANNÈUS ADESLAS
"APRÈN A CUIDAR-TE EL SOMRIURE"

Es escolans de 6au B. deth CEIP Garona, guanhèren eth prumèr prèmi deth concors de pannèus ADESLAS ena sua fasa provinciau. Aguest pannèu, elaborat enter toti es alumnes, auie d'èster dedicat a potenciar era salut bucodentau. En aguest concors i an participat toti es escolans d'educacion Primària deth centre, atau coma es de d'auti centres dera provincia.

Eth prèmi consistie en un morralet entà cadun des escolans e dues nets d'otèl entara sua professora, Sra. Amparo Revilla.

Eth trabalh des escolans de 6au.B participarà ena fasa nacionau de Madrid. 



IV CONCORS SNOWBOART-COMIC



Es escolans deth cicle superior deth C:E:I:P Garona participeren ena classa d'educacion fisisca en IV concurs SnowboART-Comic organizat pera Escòla Snowboard Val d'Aran (ESVA).Es alumnes escuelhtus coma guanhadors deth madeish sigueren es que seguissen:

Categoria A Comic escolar:

1 èr Prèmi: Sandra Castet , Vielha ."Modus vivendi". 12 ans.

2 au Prèmi: Clara Estrada .Betren ."Era taula viuenta ". 11 ans.

Categoria A tira Comica:

1 èr Prèmi: Maria Mora , Garós . "Minun sufean".

2 au Prèmi:Francisco Ginés. VIelha. 11 ans.

Eth dimenge 8 de Deseme de 2002 tàs 18 ores se presentèc era expausicon ena auberja "Era Garona" de Salardú, e se balhèren prèmis entà toti es guanhadors deth IV concurs SnowboART-Comic.

ACTIVITATS ESPORTIUES.

Pendent aguest cors, eth CEIP Garona de Vielha a participat en desparières activitats esportiues organizades peth Conselh Esportiu dera Val d'Aran coma: trobades atletiques, cròss, campionats de natacion, d'esquí, de fotbòl, de bàsquet ? Ara seguida, vos balham es resultats dera trobada atletica, d'ua fasa de natacion e des fases territoriaus e nacionaus d'esquí. Èm pendents de recéber d'auti classaments atau coma de finalizar competicions que se repreneràn en acabar era sason d'iuèrn, sapiatz qu'aguesti resultats les poiratz trapar en taulèu d'anoncis dera sala de professors.

FASA TERRITORIAU DE NATACION Palai de Gèu 23/11/02.

NORMES ORTOGRAFIQUES DER ARANÉS.
Tèxte aprovat en Plen deth Conselh Generau d'Aran de 5 d'Octobre de 1999.

PRESENTACION.
Quan er an 1983 eth president dera Generalitat, eth Plan Aunorable Sr. Jordi Pujol, amassa damb es conselhèrs de Cultura e Ensenhament, Aunorables Srs. Max Cahner e Joan Guitart, signauen eth 14 de gèr eth decrèt peth quau s'adoptauen es Normes Ortografiques der Aranés, mercauen es bases qu'auien de perméter tot eth desvolopament posterior dera lengua nòsta; aguest ei possiblement eth Decrèt que mès transcendéncia a auut en desvolopament dera nòsta personalitat; er ensenhament dera lengua enes estudis, era edicion de libres de tèxte, eth reciclatge deth professorat, es corsi d'aranés entà adults, era preséncia enes mies de comunicacion, era organizacion e participacion en concorsi literaris, er emplec institucionau, era preséncia publica dera lengua, er usatge administratiu e politic,... que tant s'an desvolopat enes darrèrs quinze ans, an seguit un plantejament unitari e coerent, fonamentat en aqueres normes ortografiques qu'ua Comission d'expèrts catalans e occitans proposauen. 

Ara, ath cap deth temps, ua Comission constituïda pera Oficina de Foment e Ensenhament der Aranés deth Conselh Generau d'Aran, formada per dètz persones implicades en emplec der aranés, a considerat que ja ère eth moment de hèr un nau pas ena determinacion dera Normativa der Aranés e a proposat ath Conselh Generau d'Aran era adopcion d'un nau còdi, que non ei pas diferent der anterior senon que, tot ath contrari, veng a completà-lo.

Eth Conselh Generau d'Aran, en tot hèr us des facultats que li conferís era Lei 16/1990 a dat supòrt ara propòsta e per unanimitat de toti es conselhèrs, eth 5 d'octobre de 1999, a decidit adoptar aguestes Normes Ortografiques e realizar es accions que siguen convenientes entà que toti es organismes administratius e es usatgèrs der aranés en generau, les agen presentes. Era Comission, nomenada de Còdi Lingüistic, qu' a trebalhat aguesta propòsta ath long d'un an e miei, merite era nòsta consideracion e eth reconeishement a un trebalh ben elaborat. Era aprobacion des Normes e era sua publicacion e difusion peth Conselh Generau d'Aran son
era expression dera valoracion que se n'a hèt. Eth besonh dera existéncia d'ua Comission d'aguestes caracteristiques en procès potenciador dera lengua ei clar s'auem en compde qu'era lengua ei viua e que manifèste era sua vivacitat, entre d'autes causes, en procès evolucionador, ena accion cambianta, en increment de lexic e de formes... E, entà orientar era correccion e eth procès mos cau un element referenciau que determine e que canalize.

Aguesta Comission non a d'acabar eth sòn trebalh damb era publicacion d'aguesta normativa; ei ara quan comence e a d'auer un procès ordenat de trebalh e ua estructura que li permete auançar convenientment. Era lengua e era sua potenciacion n'an de besonh.

Carlos Barrera Sánchez.
Sindic d'Aran.

Comission.
An format part dera Comission de Còdi Lingüistic qu'a proposat eth tèxte des Normes Ortografiques ath Conselh Generau d'Aran:

President Scientific: Sr. Frederic Vergés Bartau.
Coordinador: Sr. Jusèp Loís Sans Socasau.
Secretàries: Sr. Manuela Ané Brito.
Sr. Veronica Barès Moga.
Membres: Sra. Angelina Cases Andreu.
Sr. Jèp de Montoya Parra.
Sr. Maria Elvira Riu Abadia.
Sra. Rosa Maria Salgueiro Pujós.
Sr. Miquèu Segalàs Mir.
Sr. Jordi Suïls Subirà.

Eth Conselh Generau d'Aran a aprovat per unaniminat es Normes Ortografiques en Plen deth dia 5 d'octobre de 1999.

PREFÀCIA.
Eth 14 de gèr de 1983 es "Normes ortografiques der aranés" estèren adoptades per decrèt signat peth president dera Generalitat de Catalonha e coma tau publicades en DOG num. 312 deth 16 de març deth madeish an. Er emplec d'aguest e d'aguestes en toti es encastres dera vida vidanta dera nòsta societat: administracion, ensenhament e ahèrs particulars, sustot a compdar dera sua oficializacion (Lei de regim especiau dera Val d'Aran de junhsèga de 1990), a determinat qu'aqueri punts dera normativa ortografica que balhaven lòc a quauques ambigüetats (qu'en moment deth sòn redigit e posteriora aprobacion, estèren admetudes) avessen d'èster tornats a campar e hicats ara ora d'aué.

Entà amiar tà devant aguest prètzhèt, eth Conselh Generau d'Aran creèc ua comission compausada per persones que heren partida dera Comission qu'elaborèc es normes ortografiques de 1983, regents e eth burèu dera OFEA, en tot mantier un sarrat contacte tamb eth "Conselh dera lenga occitana", ada quin apertien tanben quauques persones qu'en sòn dia heren partida dera vielha Comission.

Es diferéncies enter es dues "normes", era originau e era revisada, son plan petites e superficiaus quan aguestes s'apliquen ben, causa que mos hè assolidar que podem parlar d'ua soleta norma que teng dues variantes. Alavetz çò de prioritari entad aguesta nauèra Comission a estat:

1 èr.- D'aver ua norma establa entà non desvariar es usatgèrs.
2 au.- De trapar er equilibri enter era unitat dera lengua e eth respècte dera sua diversitat dialectau. Aguesta darrèra tòca passe per emplec de grafies es mès unitàries possibles.
En tot partir d'aguesti dus pressupausats podem donc acarrerar es divergéncies pichones enter çò qu'a estat revisat e çò que ja i ère, punts que non eishòrden pas bric era descodificacion e que son:

a) Es vèrbs en [-izá] e e sòns derivats tipe: "realizar" > "realizacion", "umanizar" > "umanizacion", etc., a on eth grafèma "z" ei tot simplament cossent ara pronóncia [z]. Toti aguesti vèrbs deriven deth sufixe grèc "-izeia" (latin "-izare") e possedissen un sens
frequentatiu. Eth hèt de passar (ena version originau des normes) deth grafèma "z" ath grafèma "s" podem díder qu'estèc ua faussa simplificacion pr'amor qu'amièc ua dificultat qu'abantes non i ère (hèsqui referéncia ara norma alibertina), donc mos trapàvem tamb excepcions deth tipe:
"antozoari" (anto / zoari < grèc "anto" = flor, "zoari" < grèc "zoo" + latin "ariu"); "mesozoïc (meso / zoïc < grèc "meso" = miei, "zoïc" < grèc "zoo" + latin "icus"); "azim" (a / zim < grèc "a" = non, "zim" < grèc "zymé" = lhèute, levame; "nazi" < aleman "national-sozialist". Aguest adobatge deth grafèma "s" [z] ath grafèma "z" [z] non a de hèr pensar as usatgèrs dera lengua que d'aué enlà auràn de hèr recèrques etimologiques ara ora d'escríuer, donc, plan que non!, es auti vèrbs en [-izá] mès que seguim en tot escríuer-les "-isar" son aqueri que deriven de substantius en "-isi" > grèc "-sis": "analisi" > "analisar", "dialisi" > "dialisar", "metamorfòsi" > "metamorfosar", etc.
							
b) Era restitucion dera "-r" etimologica des infinitius enes vèrbs pronominaus o es formes "infinitiu + un aute pronòm": "pientar-se, "pelejar-se", "veder-la", "crompar-i", "minjar-s'ac", "vener-les-ac", talament coma ac hèn d'autes lengües romaniques (catalan) o d'auti dialèctes occitans que seguissen era forma aranesa (bigordan), en torn de "pientà-se", "pelejà-se", "minjà-s'ac",... Aguesta restitucion mos balhe ua coeréncia abantes inexistenta tamb era grafia de quauqui mots compausats: "pair-sénher", "mair-sénher", etc.

Ei desir d'aguesta Comission caminar entà arténher era codificacion des nòsti dialèctes occitans e d'aciu estant hè arreconeishença deth prètzhèt qu'amie eth "Conselh de la lenga occitana" sus aguest punt e de toti aqueri que tamb eth sòn trabalh sagen de hargar es formes de referéncia d'un occitan estandard, en tot neurir-se des hònts de toti es sòns dialèctes e atau bastir aquera lengua comuna qu'a de préner sa plaça en aguest IIIau millenari e açò s'artenherà tamb era volentat de toti nosati, usatgèrs dera lengua.

Frederic Vergés Bartau.

NORMES ORTOGRAFIQUES DER ARANÉS.
1. a, à se pronóncien [a]. a finau aton ath deuant de pausa a un son variable que pòt èster a pròp d'ò [],[(]:
parlar, veirà, garia.
Quan cau accentuar er a, pòrte tostemp accent grèu: à.
2. è (tostemp tamb er accent grèu) se pronóncie e dubèrt []: vedèra, pè.
3. e, é se pronóncien e barrat [e]: cede, francés
4. i, í se pronóncien [i]: liròt, petit, vedí.
5. ò (tostemp damb accent grèu) se pronóncie generaument o dubèrt [(]; en bèra posicion ei mès barrat [o]: òme, auriò.
6. o, ó se pronóncien [u]: poma, solet, amistós.
Cau pensar qu'aguesta grafia correspon ara lectura espontanèa qu'es aranesi hèn des nòms coma Benós, Begós, Montcorbison, Barcelona, Tarragona...
7. u,ú se pronóncien [y]: pujar, blu, dempús.
8. Es diftongs.
Un diftong ei format per ua vocau precedida o seguida dera semiconsonanta "i" o "u". Es dues se combinen e se pronóncien d'ua soleta emission de votz. Quan ua vocau ei seguida d'ua des semiconsonantes se formen es diftongs decreishents e quan ei precedida des madeishes se formen es diftongs creishents.

Diftongs decreishents:
ai: aigua.
au: sau.
ei: veire (1) 
eu: peu.
èi: lèit èu: mèu.
òi: beròi iu: hiu (2).
oi: poirir òu: pòur (3).
ui: (demore soent simplificat en u: fruta per fruita).

(1) Er antic diftong èi [j ] a passat a è [] en posicion finau: cantè, è per cantèi, èi.
I a tendéncia a passar d'ei [éj] a e [é]: trueita o trueta, dret, lhet, net per dreit, lheit, neit.
(2) iu se pòt liéger segontes era prononciacion de cadun, iu /ieu [iw],[jew]: hiu, Diu, aciu.
(3) Er antic diftong òu [(w] a passat a ò [(]: auriò, bò, vò per auriòu, bòu, vòu.
Comparatz sau/salat tamb auriò/auriòla o tamb vò/voler.

Diftongs creishents:
ia: istòria ua: quan (*).
ie: vielh 
ue: huec.
iè: molièr.
iò: piòisha.
io: violéncia.
En torn des paraules iaute, iauta, iauti, iautes, a on er u der article indefinit a passat a i [j] - u(n) aute>iaute - cau escríuer es formes originàries: un aute, ua auta... maugrat que les prononciem damb i.
							
(*) Per rasons etimologiques, trobam ath delà deth diftong ue eth diftong oe, qu'a eth madeish son [we] e eth diftong ua, eth diftong oa [wa]:
oelha, soent, joen / empodoar, brotoar... (Remercatz era queiguda d'ua consonanta).

9. Eth trèma.
Quan i e u son plaçadi ath darrèr d'ua auta vocau e non apartienen ara madeisha sillaba s'indique damb eth trèma: (ï/ü).
Eth trèma ei eth signe grafic que servís entà trincar un diftong quan es normes d'accentuacion non permeten plaçà-i un accent grafic.
Tostemp plaçaram eth trèma sus i e u darrèr de vocau: flaüta, cocaïna, païsi, jesuïta e es formes verbaus damb prefixe com reïncidir, coïncidir...

10. u entre vocaus a un son consonantic corresponent ath signe [w]: escríuer, víuer, parlaua.
En Pujòlo, a on se pronóncie coma b [], se pòt escríuer v: escríver, víver, parlava.

11. p correspon ath signe [p]: pèira, pin.
En posicion finau ath darrèr d'm ei mut [Ø]: tostemp, camp.
En generau, se pòden trapar paraules tamb era madeisha arraïtz a on eth p, ath laguens dera paraula, sone clarament: campament.
Bèth còp, per rasons etimologiques, se trape b en posicion finau dera paraula; alavetz se lieg coma p [p]: arab.

12. b correspon as signes der alfabèt fonetic [b],[]: barrar, acabar.
Escriueram b: 
-Dauant d'l e r: pòble, blu, bren, bracar exceptat es paraules coma vrèspe, revlincar, vrenhar que provien de v latin e que formen eth grop vr per evolucion metatesica. Ex. vesper/vrèspe (desplaçament d'r).
-Enes paraules a on i a desplaçament d'r (metatèsi): cramba, craba, crubar.
-Se trobam p ena arraïtz d'un mot: sap-sabie, lop-loba, recep-recebut.
-Darrèr d'm: cambiar, ambiciós, exceptat de circomvolucion, tramvai, triumvirat.
-"bl" ath darrèr de vocau se pronóncie [bbl]: amable.

13. v sone coma b [b],[]
Escriuem v:
-Darrèr d'n: convèrsa, convier, enviar.
-Enes acabaments der imperfècte d'indicatiu des vèrbs dera prumèra en varianta pujolenca: cantava, guardava...
-Quan aguest proven d'un v latin: vaca, cervèth, vop, vin...
-En Pujòlo eth v intervocalic latin se i manten: escríver, víver...
14. Un corròp de paraules dera madeisha familha mantien alternança b/v de forma excepcionau:
aprovar/aprobacion.
avortar/abortiu.
corba/corvatura, corvilinèu.
moviment/mobil.
provar/provable/probable.

15. f correspon ath signe fonetic [f]: flor, filosòf.

16. t se pronóncie [t]: tet, tèrra.
En posicion finau ei mut ath darrèr d'n e d'l e ne pòt èster ath darrèr de diftong e d's [Ø]: content, molt, naut, lèit, aguest.
En generau se pòden trapar paraules damb era madeisha arraïtz a on eth t, ath laguens dera paraula, sone clarament: contenta, molta, nauta, leitèr, aguesta.
Bèth còp, per rasons etimologiques, se trape d en posicion finau de paraula; alavetz sone t [t] o ei mut [Ø] enes madeishes condicions de t: hered, caud.
Tanben acabaràn en d es paraules damb eth sufixe -tud coma sollicitud, abitud, beatitud, longitud, rectitud, servitud. Excepcions: vertut.

17. d se pronóncie [d] [] entre vocaus daurir, cede .

18. Ca, co, cu, c finau, que, qui se pronóncien [k]: causa, pèc, quèir.
Qua quo, qüe, qüi se pronóncien [kw]: quan, quate, qüestion.
I a quauques paraules a on cau escríuer qua per rasons etimologiques, encara qu'era prononciacion sigue ca [ka]: quasi, quantitat, qualitat, qualificar, quauque, quauquarrés, quauquarren.
Es grops -ng, -nc en posicion finau se pronóncien n velara []. En tot cercar es derivats saberam se lo cau escríuer damb g o c finau. Ex. blanc-blanca/long-longa.

19. ga, go, gu, gue, gui se pronóncien [g] []: gòi, pagar, guèrra.
gua, guo, güe, güi se pronóncien [gw] [w]: guardar, aigües.
gl ath darrèr de vocau se pronóncie [ggl]: agla, règla.

20. Es sons d'"s":
ss entre vocaus e s enes autes posicions se pronóncien [s]: passar, sau, pensar, dus.
Eth son d' s sorda se pòt escríuer:
-damb ua s a començament de paraula: sabata.
-damb ss entre vocaus: possible.
-damb s darrèr de consonanta: persona.
-damb c/ç (per questions etimologiques): doça.
ce, ci, ça, ço, çu, ç finau se pronóncien [s]: cèu, caçar, braç.
S'escriu c o ç en torn d's o d'ss per rasons etimologiques.
Cossent damb era etimologia, cau escríuer sciéncia, scientific, etc.
Eth son d' s sonora:
s entre vocaus e z enes autes posicions se pronóncien [z]: casa, zèro, onze.
tz entre vocaus se pronóncie [dz]: dotze, prètzi.
En posicion finau sone coma ts [ts]: auetz, ditz, prètz.
Era grafia ts non s'utilise en posicion finau sonque quan correspon ath plurau d'ua paraula acabada en t: auets, dits.
Atau se hè ua diferéncia grafica entre -ats, plurau deth participi, e -atz, desinéncia dera 2au. persona deth plurau: cantats o cantadi e cantatz.
Era grafia z la trobaram tanben enes vèrbs damb eth sufix -izar (d'origina grèga e fòrça productiu) coma realizar, regularizar, civilizar e en conseqüéncia, tanben es derivats d'aguesti vèrbs: realizacion, regularizacion, civilizacion.
D'autes paraules coma amazòna, azòt, trapèzi... formades damb sufixes grècs tanben s'escriueràn damb z.
Mès es vèrbs derivats de mots en -isi an ua s: analisi, analisar; electrolisi, electrolisar; paralisi, paralisar; psicoanalisi, psicoanalisar... (An tanben ua s, de bon enténer, es vèrbs derivats de mots en -ís: avís, avisar; precís, precisar.)

21. x se pronóncie segon era sua posicion ena paraula: coma s [s]: expèrt.
coma cs: [ks]: tèxte.
coma tz [dz]: examen.
coma ts [ts]: reflexion.

22. ish ath darrèr de vocau e sh enes autes posicions se pronóncien []: caisha, shada.
23. ch se pronóncie [t]: chut, pòcha.
24. th se lieg coma t [t] en bères paraules e coma ch [t] en bères autes: vedèth, eth [t], còth, poth [t].
En Bausen e Canejan se lieg tostemp coma ch. En aguesti lòcs se pronóncien tanben coma ch eth d finau e eth t finau qu'altèrne tamb d intervocalic: hered, cantat/cantada.

Deth punt de vista dera lengua actuau, es critèris entà escríuer th, les dan es diferéncies dialectaus e era alternança morfologica -th/-r-: vedèth/vederar, eth/era, poth/pora.
th se trape tostemp en posicion finau, trènt-ne es pluraus: vedèth/vedèths, poth/pothi.
25. ja, jo, ju, ge, gi se pronóncien [W]: coja, coges, jamès, gèsta. Sonen coma tj [dW] en començament de diccion.
Sonque en quauques paraules, per rasons etimologiques, s'utilise j ath deuant d'e: majestat, jesuïta, projècte, projeccion.

26. g finau qu'altèrne tamb ge, gi o j se pronóncie coma ch [t] ath darrèr de vocau e coma sh [] ath darrèr de consonanta. lieg/liéger/liej, esparg/espàrger/esparja.

27. tja, tjo, tju, tge, tgi se pronóncien [dW]: hotjar, hormatge.

28. m se pronóncie [m]: mainada, hum.
En bères paraules a on se pronóncie coma n [n] conven mantier era grafia etimologica: hemna, compde, temps.
Se hè ua diferéncia grafica entre condar condes e hèr compdes o tier compde.

29. n se pronóncie [n]: nau, naua, enguan, pan (dera pòrta).
En posicion finau, eth son abituau d'n ei eth qu'an -ng e -nc finaus damb prononciacion []: pan, vin, man.
En aguest darrèr cas, en Pujòlo era n ei muda [Ø]. Enes pluraus ei muda en tota era Val d'Aran: mans, cosins.
n ei muda [Ø] ath darrèr d'r en posicion finau: horn, carn.
Comparatz: hornàs, carnissèr.

I a quauques paraules gramaticaus que cau escríuer tamb ua n muda, per rasons etimologiques: non, plan, tan, tanben, tanpòc.
Se se hè atau, quan calgue prononciar era n de tan, s'escriuerà tant: Tan polit , tant auriò.
S'escriu n dauant f: trionfar, anfiteatre, anfòra...
30. nh se pronóncie [C]: nhèu, cunhèra.
nh finau, ath deuant d's plurau, s'acostume a prononciar n [n]: punhs.
31. l se pronóncie [l]: lit, molièr.
ll [l] s'escriu per rasons etimologiques en bères paraules sabentes. Equivau ara l.l deth catalan: collaborar, illustrar "col·laborar, il·lustrar".
tl se pronóncie coma l dobla [ll]: catla, espatlat.
32. lh se pronóncie []: hilh, palha, lhet.
lh ath dauant d's plurau s'acostume a prononciar l [l]: hilhs.
33. r se pronóncie [r] entre vocaus: pora, cara.
e [r] a començament de paraula o en contacte damb consonanta: còr, pòrta, rason, arren.
r en posicion finau generaument ei muda [Ø]: cantar, víuer, molièr.
Comparatz: cantarè, viueria, molièra.
34. h non se pronóncie cap [Ø].
Correspon a ua antiga aspiracion que proven generaument d'ua f etimologica.
Se pronóncie encara en Canejan [h]: hemna, haria.
Cau escríuer eth punt interior (·) en paraules coma en-hornar e des-hèir entà esvitar era confusion damb es digrafs nh e sh.
Se mantierà era h enes manlèus exotics pòc integrats: maharajah, hardware...
35. Quan i a assimilacion fonetica ath laguens d'ua paraula, cau mantier era grafia etimologica, quan i a assimilacion per fonetica sintactica, cau mantier constanta era grafia des paraules: administracion [amministrasjúD], dissabte [dissátte], barratz-la, era pòrta [barálla], L'ac darè [laddar].

36. Era accentuacion.

Pòrten accent grafic:
a) toti es e e o dubèrts: bèra, pè, òme, pòcha.
b) Es paraules oxitones (agudes) acabades en: 
à,às: veiràs, hornàs.
é,és: aué, francés.
í, ís: daurí, decidís.
ó, ós: Arró, amistós.
ú, ús: Salardú, dempús.
c) Es paraules paroxitones (planes) acabades en consonanta diferenta d's, en diftong o diftong plurau que non siguen cap formes verbaus acabades en -en: parlàuem, córrer, conseqüéncia, abséncies.
d) Es formes verbaus oxitones (agudes) acabades en vocau seguida d'n: parlaràn, voleràn, ei a díder es tresaus persones deth plurau des formes en futur d'indicatiu.
Non accentuaram es formes verbaus oxitones acabades en n que non siguen en futur.
e) Es formes verbaus paroxitones qu'acaben en -en sonque s'accentuaràn quan aguest sigue precedit de vocau atona: pronóncien, denóncien e non pas quan sigue precedit de consonanta: saben o vocau tonica: sabien.
Tanben accentuaram, entà hèr era prononciacion corrècta, es prumères persones deth present d'indicatiu des vèrbs acabadi en -iar, que son paroxitones, entà facilitar era prononciacion : estúdii e non (estudíi) o càmbii e non (cambíi).
Remerquem qu'eth doble i recuelh eth radicau deth vèrb: estudi mès era desinéncia pròpria deth present dera prumèra conjugason: -i.
f) En çò que tanh as paraules proparoxitones, cau rebrembar qu'era sua introduccion en aranés ei recenta. Ei per aquerò que cau díder e escríuer logica, politica... e, parallèlament, logic, politic, en tot seguir era tendéncia tradicionau dera lengua, que ditz vibora, povora.
g) Es paraules monosillabiques següentes: 
tà, forma abreujada d'entà.
é per ei en i é : Era gojata non i é.
qué interrogatiu o relatiu quan aguest darrèr ei precedit de preposicion:
-Qué vòs? /Qué as? (Interrogatiu).
-Er ahèr de qué parli. (Relatiu precedit de preposicion).
totes es paraules monosillabiques que pòrten è dubèrt o ò: pòt, pè...
S'es règles hèn a coïncidir eth trèma e er accent sus era madeisha letra, non s'escriu sonque er accent: país.

37. Eth junhent.
S'utilise eth junhent (-):

a) Enes paraules compausades, sonque quan ei viu eth sentiment dera composicion:
-Quan es dus elements dera composicion hèn eth plurau: gat-garièr/gats-garièrs, arrata-cauda/arrates-caudes.
-Quan era paraula compausada ei hèta tamb era repeticion o era succession de formes verbaus, d'onomatopèies o de formes expressiues. anin-anan, calamic-calamac.
-Quan era paraula compausada ei hèta tamb ua frasa d'ua cèrta complexitat: Dèisha-m'estar.
b) Enes numeraus següents: dètz-e-sèt, dètz-e-ueit, dètz-e-nau. de vint-e-un a vint-e-nau.
Era prononciacion s'a de hèr coma se siguesse escrit: desassèt, vintaun. Entà unir tamb eth vèrb es pronòms enclitics 8es pronòms atons que van ath sòn darrèr), quan non i a cap elision dera vocau deth pronòm: Guardà-la, sauvà-m'ac.
Se pòt sauvar era r der infinitiu quan aguest se combine damb pronòms: Cantar-la, dider-la.
Mès sauvà'c, tamb elision der a d'ac. 
Cau observar qu'en aguest cas non s'escriu cap era r der infinitiu des vèrbs.
-Es punts cardinaus o quan eth prumèr mot ei un punt cardinau: nòrd-èst, nòrd-american.
-Enes mots compausats damb eth prefixe non: non-violéncia.
Non meteram junhent enes auti numeraus e tanpòc enes mots damb formes prefixades coma archimilionari, exconselhèr, vicesindic, precristian, ultraconservador, grècoroman, politicoeconomic, fisicoquimic...
Non doblaram es consonantes r e s ath miei de paraula: entresenha, contraròtle, grècoroman.

38. Er apostròf.
S'utilize er apostròf:
a) Entà indicar era elision dera vocau des paraules següentes quan sigue en contacte tamb era vocau iniciau d'ua auta paraula que non sigue cap un pronòm aton diferent d'ac (guardatz eth punt b):
-se, conjoncion: s'entenes çò que diden, conda-m'ac.
-que, conjoncion, particula enonciatiua, relatiu sense èster precedit de preposicion: Non sap qu'arriben deman. Son es mainatges qu'escoten damb mès interès. Qu'ac portarè jo.
-Be, particula enonciatiua: B'escotaràn ara!
-De, preposicion: Separada d'autes tèrres.
b) Entà indicar era elision dera vocau enes següents pronòms e particules pronominaus: -es- equivalent de les e en o ne en contacte tamb era vocau finau d'un aute pronòm aton, des particules se, que, be (guardatz er apartat a) e non, advèrbi, o dera vocau iniciau des vèrbs. Me's cromparà equivalent de Me les cromparà. Te'n daràn. Se's vòs, te's dongui, equivalent de Se les vòs, te les dongui. Jo sabi que'n pòrten. Be'n traparà! No'n vò deishar tanti. En quauqui endrets i a tanben es formes 'm, t', 's, de me, te, se, que pòden aparéisher ath darrèr des vèrbs: Canta'm, porta't, lauà's.
-me , te , se (es), lo, le, en contacte damb era vocau iniciau d'un vèrb o tamb er a deth pronòm ac: L'escoten damb atencion. M'ac daràn deman.
-ac en contacte tamb era vocau finau d'un vèrb: sauva'c.

c) Entà indicar era elision dera s de mos e vos quan se combinen damb d'auti pronòms atons: Mo'n vam. Vo'les portarè jo madeish.
d) Enes següenti pronòms indefinits variables: quauqu'un, quauqu'ua, quauqu'uns, quauqu'ues.
E ena locucion prepositiua: pr'amor de/que, per'mor de/que.

39. Es contraccions des articles definits tamb es preposicions a, en, de, per, entà o tà e enquia s'escriuen en ua paraula: ath, ar, ara, as; en, ena, na (aferèsi d'ena), enes, nes (aferèsi d'enes) deth, der, dera, des; peth, per, pera, pes; entath, tath, entar, tar,
enquiath, enquiar, enquiara, enquias.
Aprovat en session deth Conselh Generau d'Aran deth dia 13 de hereuèr de 1998.

CONSELH GENERAU D'ARAN.
Oficina de Foment e Ensenhament der Aranés.

Ena elaboracion d'aguest document i an participat: Es professors e professores: Manolita Amiell Baqueria, Angelina Cases Andreu,Maria José Estévez Sans, Bonillo Granados, Julia Pérez Esteve, Concepcion Puente Solé, Miquèu Segalàs, Anna Sala, Tina Madrid, Rosa Maria Salgueiro,Paquita Cuny Dolors Farré, Lordes Santácruz, Soledad Tamarit, Frederic Verges A compdat damb er assessorament deth SEDEC enes persones de: Joaquim Arenas, Maria Areny Pera Oficina de Foment e Ensenhament der Aranés Jusèp Loís Sans , Veronica Barés.

Registre de convènis de collaboracion e cooperacion.

S'a creat eth Registre de convènis de collaboracion e cooperacion, entà qu'es departaments dera Generalitat e era ciutadania en generau agen accès tàs convènis soscrits pera Generalitat de Catalunya damb er Estat o damb d'autes comunautats autonòmes. 

Eth Registre a coma objectiu èster un esturment de publicitat e transparéncia, atau coma arténher ua mielhor qualitat tecnica des convènis que soscriu era Generalitat de Catalunya damb er Estat e damb d'autes comunautats autonòmes. 

Eth Registre conten es convènis que s'an signat a compdar dera entrada en vigor deth Decrèt 52/2005, de 5 d'abriu, de creacion e regulacion deth Registre de convènis de collaboracion e cooperacion, e tanben aqueri que, signadi damb anterioritat, consèrven era sua vigéncia. 

Questions que se hèn mès soent:

Es ciutadans e ciutadanes pòden consultar telematicament es dades següentes: 
- Es parts signantes, es sòns representants e eth caractèr d'aguesta representacion.
- Er objècte deth convèni.
- Eth sòn finançament.
- Es organs de gestion creadi ar efècte.
- Eth tèrme de vigéncia. 

Er accès telematic tath Registre ei disponible en catalan, castelhan, basc, galhèc e aranés. 

Er accès tath contengut intègre deth convèni, en tant non sigue disponible en format electronic, se poderà realizar de manèra presenciau, o ben demanant informacion ena adreça electronica registredeconvenis@gencat.net.
Qué ei eth Registre de convènis de collaboracion e cooperacion? 

Ei un esturment de publicitat e transparéncia, a on s'inscriuen toti es protocòls, convènis e acòrds que son objècte deth Decrèt 52/2005, de 5 d'abriu. 

Depen dera Direccion Generau de Relacions Institucionaus (DGRI) deth Departament de Relacions Institucionaus e Participacion. 

A caractèr public e se pòt consultar telematicament e presenciaument. 

Ei format pes seccions següentes: 
- Seccion prumèra:  convènis signats damb d'autes comunautats autonòmes.
- Seccion dusau:  convènis signadi damb eth Govèrn der Estat e organismes depenents.
Qué s'enten per convèni? 

Tot acòrd adoptat per escrit e regulat peth dret public, sigue quina sigue era sua particulara denominacion (protocòls, convènis e acòrds diuèrsi). 

Quini convènis s'an d'inscríuer en Registre? 

Es convènis que soscriu era Generalitat de Catalunya damb es organs o organismes publics corresponents dera Administracion generau der Estat o damb d'autes comunautats autonòmes. 

Per Generalitat de Catalunya s'a d'enténer, basicament açò: Govèrn, departaments, organismes o entitats publiques vinculades o depenentes d'aguesta, consòrcis, societats civiles o mercantiles e fondacions damb participacion majoritària dera Generalitat. 

Tanben s'an d'inscríuer en Registre de convènis que se signen damb era Administracion generau der Estat o damb d'autes comunautats autonòmes e que siguen constitutius d'ua organización comuna. 

Quini son es convènis que non s'an d'inscríuer en Registre? 

Non s'an d'inscríuer en Registre de convènis es acòrds adoptadi pera Junta de Seguretat. 

Tanpòc non s'an d'inscríuer es convènis signadi damb ens diferenti des nomentadi en apartat inferior. 

Convènis que tanben s'an d'inscríuer en Registre public de contractes.

Es convènis era matèria des quaus vèrse sus er objècte d'un contracte d'òbres, de subministrament, de consultoria e assisténcia o de servicis, per dessús des quantitats establides enes articles 135.1, 177.2 e 203.2 deth tèxte rehonut dera Lei de contractes des adminsitracions publiques e, per tant, s'auràn d'inscríuer en Registre public de contractes. 

Contengut des convènis:
Coma minim, es convènis an d'especificar eth contengut següent: 
a) Organs que soscriuen eth convèni e era sua capacitat juridica. 
b) Competéncies que fondamenten era actuacion o, se s'escatz, er objècte o finalitat des entitats e es rasons que la motiven. 
c) Objècte deth convèni e actuacions tà desvolopar. 
d) Finançaemnt, se s'escatz. 
e) Garanties, se s'escatz, de compliment des obligacions. 
f) Tèrme de vigéncia, sense damnatge dera possibla prorròga. 
g) Escandiment per causes diferentes ath tèrme de vigéncia. 
h) Establiment d'ua organización ad hoc entath seguiment e contròtle des actuacions que s'acòrde desvolopar, se s'escatz. 
i) Organs e procediments as quaus se someteràn es questions litigioses que poguen sorgir respècte deth convèni. 

Procediment que s'a de seguir entà pr'amor qu'era DGRI emete er informe:

Un viatge elaborat eth projècte de convèni e acordat damb era auta o es aures parts signantes, eth centre directritz, de manèra prèvia ara signatura, lo trameterà tara Direccion Generau de Relacions Institucionaus as efèctes qu'emete er informe corresponent. 

Documentacion qu'aurà d'acompanhar ara sollicitud d'informe: 
a) Memòria explicativa, signada pera persona titulara deth centre directritz promotor deth convèni, ena quau i a de constar açò: 
- Antecedents.
- Objectius.
- Compromisi de collaboracion.
- Rasons.
b) Informe preceptiu dera Assessoria Juridica.
c) Informe d'Intervencion, se s'escatz.

Era DGRI emeterà er informe en un tèrme non superior a 10 dies obrants. Aguest informe a caractèr preceptiu e non vinculant. 

Inscripcion en Registre de convènis:

Eth Departament corresponent, mejançant eth secretari generau o organ en qué delègue, a de traméter ua còpia compulsada deth convèni tara DGRI en tèrme de 15 dies naturaus a compdar dera signatura entara inscripcion en Registre de convènis. 

Un viatge recebuda era còpia compulsada deth convèni, se practique era inscripcion en Registre, en quau se consignen es dades següentes: 
a) Parts signantes, representantes e caractèr dera representacion. 
b) Objècte deth convèni.
c) Finançament.
d) Organs de gestion creadi ar efècte.
e) Tèrme de vigéncia.

Tanben s'an de traméter, en madeish tèrme, còpia compulsada des anèxes, addendes, prorrògues e d'auti actes de modificacion e escandiment deth convèni, que s'inscriueràn coma anotacions marginaus. 

Publicacion deth convèni en Diari Oficiau:

Un viatge inscrit eth convèni, eth departament corresponent ordenarà era sua publicacion en DOGC. 

Tanben s'auràn de publicar es anèxes, addendes e acòrds de prorròga des convènis publicadi. 

Qui a encomanada era custòdia e archiu des convènis originaus? 
Correspon a cada departament mejançant eth secretari generau o organ en quau delègue, o entitat corresponenta, era custòdia e er archiu des convènis originaus. 

Qui a eth déuer d'informar ath Registre sus era vigéncia d'un convèni? 

Pendent eth prumèr trimesadèr de cada an, es diferenti departaments o entitats an de comunicar ara DGRI aqueri convènis qu'agen perdut era sua vigéncia en exercici anterior, per acabament deth tèrme, der objècte, denóncia o quinsevolha auta circomstància. 

Totun açò e entà pr'amor de mantier ua actualizacion permanenta deth Registre de convènis, era DGRI poderà sollicitar as departaments o entitats corresponentes informacion sus era vigéncia des convènis inscrits. 

Barcelona, 19 de noveme de 2005.

Era crotz occitana.
Encara que d'origen confús, era crotz occitana des dotze bòles apareish er an 1211 com sagèth des Comdes de Tolosa de Lengadòc e damb eth temps a devengut simbèu d'occitanitat. Atau a estat escuelhuda com distintiu d'institucions politiques dera Occitània francesa e italiana. Ena Val d'Aran aguesta crotz forme part dera sua bandèra entorant er escut d'Aran.

Situacion geografica: ua val atlantica.	   	 

Era Val d'Aran.

Era Val d'Aran se trape ena part centrau dera sarrada pirenenca e ei era soleta Val des Pirenèus d'aiguavessant atlantic. Era sua estenuda ei de 620 km2, tèrmie ath nòrd tamb França (Arrièja), ath sud damb era Alta Ribagorça e Aragon, ar èst tamb eth Pallars Sobirà e ar oèst un aute còp tamb Aragon e França (Nauta Garona). Eth sòn arriu principau, era Garona, trauèsse e vertèbre tota era Val e desbòque en Atlantic (Bordèus). Aguest emplaçament geografic, ei a díder era sua orientacion naturau cap a tèrres occitanes, amassa damb era manca ath long des sègles d'unes bones comunicacions tamb Catalunya e Aragon, an hèt qu'era Val d'Aran age clares diferéncies tamb es autes vals e contrades catalanes tant en aspècte fisic com culturau. Era pròva mès clara d'aguesta diferéncia se manifèste en hèt d'auer coma lengua pròpia er occitan, coneishut en Aran com aranès.
Era populacion censada ena Val d'Aran er an 1996 ei de 6.991 abitants e era sua economia ei complètament orientada tath sector des servicis.

Er aranés, lengua d'òc.

Mapa der airau linguistic der occitan.

Aranés ei eth nòm que se da ara lengua occitana ena Val d'Aran. Era lengua d'òc o occitan pertanh ath grop de lengües romaniques o neolatines e ei constituït per cinc grops dialectaus: eth provençau, eth aupin, eth lemosin, er auvernhat, eth lengadocian e eth gascon. Er aranés ei ua varianta deth dialècte gascon. Guardatz eth mapa der airau lingüistic der occitan damb es dialèctes que lo constituïssen. Entre es cinc dialèctes occitans, eth gascon ei lingüisticament eth que mès se diferéncie deth catalan.

Literatura.

Era lengua occitana siguec er esturment des trobadors ena edat mieja en tot deishar ua grana òbra tant en qualitat com en quantitat. Ath long des sègles tostemp i a agut produccion literària en occitan: en sègle XIX eth moviment Felibritge suposèc ua renaishença entar occitan laguens deth quau Frederic Mistral er an 1904 auec eth Prèmi Nobel de literatura.
Entad açò que tanh ara produccion literària en aranés a estat escassa, totun cau remercar era òbra de Mossen Condò Sambeat (1867-1919). Entara produccion literària mès recenta en aranés guardatz es libres dera Colleccion Garona en Catalòg de publicacions en aranés.

* Protegís especiaument aqueri espacis de gran valor ecologic e agricòla, d'interès socioculturau e d'importància en cicle idrològic.
* Delimite e assegure eth hilat de connectors ecologics e territoriaus basic.
* Esvite eth creishement urban enes territòris inadequats segontes era sua posicion territoriau o era sua accessibilitat e per rasons topografiques o de risc.
* Delimite aqueri airaus a on eth planejament urbanistic municipau aurà potestat entà classificar solèr a on calerie concentrar es actuacions admissibles en solèr non urbanizable.
* Establís directritzes entath planejament urbanistic municipau e normes paisatgistiques.
* Apòste per orientar es creishements en determinades poblacions e enfortir eth sòn papèr prestador de servicis e vertebrador dera rèsta de nuclèus que formen part deth sòn sistèma urban.
* Apòste per assolidar aqueri nuclèus que per rasons d'accessibilitat, disponibilitat de solèr apte, potenciau e plaçament non ei eficient ne adequat que creishen en quantitat, que non en qualitat.
* Identifique aqueri nuclèus que pòden acuélher creishements moderats o que, peth sòn papèr territoriau relevant ei convenient que se plantegen estratègies de cambi d'us e de reforma interiora.
* Establís normes entà garantir ua proporcionalitat, dimension e gradualitat des creishements urbans.
* Denifís es critèris entara implantacion dera activitat economica en territòri: era integrada enes nuclèus e era que s'aurà de formular en encastres supramunicipaus.
* Establís es infraestructures naues o es condicionaments de besonh des existents.
* Indique es actuacions infraestructuraus qu'auràn d'auer prioritat e rasone era despriorizacion de determinats projèctes.

Qué ei?
Er objectiu des plans territoriaus ei garantir qu'ua region, coma per exemple era pirenenca, foncione e se desvolope dera forma mès eficienta e mès sostenibla possibla. Molti des rèptes as quaus mos enfrontam an d'èster abordats en ua escala supramunicipau e damb vision de conjunt. Aué, ei ua evidéncia qu'era soma des plans urbanistics municipaus, a despiet d'èster de qualitat, non pòt garantir un territòri ordenat damb era racionalitat generau que serie desirabla e que dispausar d'ua estratègia de conjunt ei un besonh.

Entara elaboracion des plans territoriaus, eth Govèrn dera Generalitat de Catalonha a creat eth Programa de Planejament Territoriau, laguens dera Secretaria de Planificacion Territoriau deth Departament de Politica Territoriau e Òbres Publiques. En aguest procès d'elaboracion, era participacion territoriau ei clau.

En ua prumèra formulacion, es plans territoriaus se centren enes tres sistèmes basics dera estructura e era foncionalitat deth territòri: eth sistèma d'espaci dubèrts, eth sistèma d'assentaments urbans e eth sistèma d'infraestructures de mobilitat. Totun, es plans preven un procès graduau d'enriquiment e perfeccionament qu'aurie d'anar mès enlà dera sua aprobacion e qu'a de perméter era incorporacion successiva de prepauses derivades des plans e politiques sectoriaus que se vagen concretant en temps.

Deth punt d'enguarda formau, aguesti plans se compausen d'una memòria explicativa e justificativa de prepauses, d'uns planos a escala 1:50.000 (comarcaus) e a escala 1:150.000 (tota era region) qu'an d'expressar graficament aguestes prepauses e d'ues nòrmes territoriaus, quauqu'ues d'explicacion dirècta, d'autes entà desvolopar per d'auti esturments, per exemple es plans urbanistics, e tanben recomanacions. Formaràn part deth plan, tanben, un estudi economic e financèr e un informe mieiambientau.

Relacions politiques e administratiues entre era Generalitat de Catalunya e eth Conselh Generau d'Aran
Er Estatut d'Autonomia de Catalunya, ara emparança der article 152.3 dera Constitucion Espanhòla, establís ena sua Disposicion addicionau prumèra que seràn reconeishudes e actualizades es peculiaritats istoriques dera organizacion administratiua intèrna dera Val d'Aran.

Cossent damb aguest manament, era Lei 16/1990, de 13 de junhsèga, sus eth Regim especiau dera Val d'Aran, restablís era organizacion administratiua pròpria d'aguesta entitat territoriau, en tot reconeishé-li personalitat juridica pròpria e plea capacitat e autonomia entath compliment des sues foncions. En compliment dera disposicion finau prumèra d'aguesta Lei, eth Govèrn dera Generalitat de Catalunya a dictat enes darrèri ans desparières disposicions normatiues de traspassi de competéncies.

Eth començament dera setau legislatura a anat acompanhat d'ua redistribucion des competéncies entre determinats departaments dera Generalitat de Catalunya. Damb eth Decrèt 68/2004, de 20 de gèr, d'estructuracion e de reestructuracion de diuèrsi departaments dera Administracion dera Generalitat (DOGC 4054, de 22.01.2004), se procedic ara reorganizacion des diuèrsi departaments, damb ua naua atribucion de competéncies e foncions. En aguesta reforma se vedec alterada era titularitat des foncions en matèria de manteniment de relacions de caractèr politic e administratiu entre era Generalitat de Catalunya e eth Conselh Generau d'Aran, que passèren a èster assumides, en vertut der article 67.7 deth nomentat Decrèt, pera Direccion Generau dera Administracion Locau.

Antecedents istòrics.

Era Val d'Aran ei ua tèrra que pera sua situacion geografica, pera lengua e pera cultura ei estretament estacada ath país occitan, mès vinculada politicament damb Catalunya des dera edat mieja per volentat pròpria des sòns abitants. Er an 1175, passe a formar part dera Corona catalanoaragonesa en vertut deth Tractat d'emparança. En 1313, eth rei Jaume II concedic as aranesi un conjunt de privilègis, coneishudi damb eth nòm de Querimònia, es quaus sigueren respectadi per toti es monarques enquia Ferran VII. Posteriorament, er an 1411, eth Parlament catalan acceptèc er aufriment deth Sindic d'union pactada d'Aran damb eth Principat de Catalunya. Maugrat qu'eth Decrèt de Naua Planta non afectèc era situacion politica e administratiua dera Val d'Aran, er an 1834 era monarquia espanhòla suprimic es institucions araneses, impausant eth regim administratiu e politic de tot er Estat.

En tot respectar eth desir des madeishi aranesi de recuperar era sua antiga tradicion politica e culturau, er Estatut d'Autonomia de Catalunya dispausèc, ena sua Disposicion Addicionau Prumèra, eth reconeishement e era actualizacion des peculiaritats istoriques dera organizacion administratiua intèrna dera Val d'Aran.

Comission de Govèrn dera Generalitat-Conselh Generau dera Val d'Aran, regulacion e composicion.
Eth Decrèt 275/1991, d'11 de deseme despleguèc era composicion, era organizacion e eth foncionament dera Comission de Govèrn dera Generalitat-Conselh Generau d'Aran, creada pera Lei 16/1990, de 13 de junhsèga, sus eth Regim Especiau dera Val d'Aran. Aguest Decrèt preveiguie coma representants dera Generalitat ena Comission, entre d'auti, eth conselhèr de Governacion e eth director generau d'Ahèrs Interdepartamentaus deth Departament dera Presidéncia.

Era reorganizacion des departaments dera Administracion dera Generalitat de Catalunya a originat eth besonh de modificar es representants d'aguesta Comission, mejançant eth Decrèt 217/2004, de 2 de març, peth quau se delègue era composicion, era organizacion e eth foncionament dera Comission Generalitat - Conselh Generau dera Val d'Aran (DOGC 4084, de 04.03.2004), segontes eth quau es representants qu'actuaument compòsen era Comission son:

Representants dera Generalitat:

* eth/era conselhèr/a de Governacion e Administracions Publiques (president/a).
* eth/era secretari/ària de Coordinacion Interdepartamentau.
* eth/era secretari/ària generau deth Departament de Governacion e Administracions Publiques.
* eth/era secretari/ària generau deth Departament de Relacions Institucionaus e Participacion.
* eth/era secretari/ària generau deth Departament d'economia e Finances.
* un/a representant deth departament afectat pera matèria objècte de traspàs, damb rang de secretari generau o director generau.
* eth secretari dera Comission ei eth sosdelegat territoriau en Alt Pirenèu e Aran.

Representants deth Conselh Generau dera Val d'Aran:
* eth/era sindic/a (vicepresident/a).
* cinc conselhèrs/res generaus designadi peth Plen deth Conselh Generau.

Actuacions (an 2004).
Modificacion dera composicion dera Comission de Govèrn Generalitat -Conselh Generau dera Val d'Aran.

Establiment d'ua sedença de caractèr permanent deth Conselh Generau dera Val d'Aran enes dependéncies deth Departament de Governacion e Administracions Publiques.

Constitucion d'un grop de trabalh laguens dera Comission entà analisar era situacion actuau des traspassi e dera prestacion des servicis damb toti es departaments dera Generalitat.

Realizacion de dues amassades dera Comission, era ua en Barcelona e era auta ena Val d'Aran, enes quaus s'an acordat diferentes questions relatives as traspassi pendenti, ara actualizacion deth finançament e as relacions entre eth Conselh Generau e es diferenti departaments dera Generalitat.

Pagina en construccion.
Desencusen es molèsties.

Era Val d'Aran ei un parçan de nauta montanha qu'aucupe 630 Km2 dera Val dera cabeçada deth Garona,de formacion glaciau. Ei plaçada en cornèr occidentau des Pirenèus Catalans e se caracterise per èster ua Val Atlantica, duberta ara planhèra d'Aquitània entà a on s'encare eth Garona en eth sòn camin enquiath sòn desaiguar (boquèra) a pròp de Bordèu.

Aguesta particularitat geografica (ei era unica comarca ò parçan laguens de Catalonha qu'ei plaçada en aiguapenet nòrd des Pirenèus) hè disparièrs es aspèctes fisics e umans. Per un costat eth clima atlantic, mès heired e umit qu'ena rèsta de parçans pirenencs. Per un aute costat, era lengua d'Aran ei l'aranés, ua varianta dera lengua Gascona, dera familha der Occitan.

Per açò era Val d'Aran a, segontes era division territoriau de Catalonha, ua organitzacion especifica. Era Lei de règim especiau dera Val d'Aran, artenhuda er an 1990 peth Parlament de Catalonha, permetec era recuperacion des institucions de Govèrn dera Val, Eth Conselh Generau dera Val d'Aran e era sua division territoriau en terçons. Eth Conselh Generau ei un organisme politicoadministratiu qu'asumís es competències transferides en materiau d'ensenhament, sanitat, cultura, torisme, eca.

Administratiuament era Val d'Aran se despartís en nau municipis que, fisicament, conformen tres airaus tan plan ben disparièrs: eth Cap d'Aran, era part mès nauta, damb eth municipi de Naut Aran; aute lòc mès entremiei e planèr, protagonitzat peth caplòc, Vielha e Mijaran, e era part mès baisha, eth Baish Aran, damb es municipis de Les e Bossòst.

Gran part dera populacion s'amasse ath cant deth lhèt deth Garona, en nautades que van des 630 mètres en Les, enquias 1.419 mts.de Bagergue. Vielha ei plaçada enes 980 mètres. Ei un pòble fòrça desbarricat, a on sonque Vielha e Mijaran e Naut Aran an artenhut es 1000 abitants e en qu'era majoria de municipis an un bon nombre de nuclèus de populacion de mesura petita (ua quarantia en totau).

Ei entornejada per montanhes de mès de 3.000 mts. de nautada, com eth massís dera Maladèta ò eth Besibèrri, damb grani circs glaciaus. A part deth Garona, autes dos arrius impòrtants neishen en parçan, era Noguera Palharesa e era Noguera Ribagorçana, toti dus afluents deth Sègre. 

Tot e qu'era Val d'Aran, qu'auie format part deth comtat medievau de Comenges, s'amassec ara corona catalanoaragonesa en sègle XII, es comunicacions tamb Catalonha an estat fòrça sègles dificiles. Eth pas tradicionau entath Palhars Sobirà, eth pòrt dera Bonaigua, ère barrat ena sason d'iuèrn, e sonque eth dauriment deth Tunèu de Vielha, eth 1948, fòrça dempús der adjudicacion des trabalhs, hèta en 1925, milhoreren es comunicacions. Cau díder, que quan se bastic aguest tunèu ère eth mès long d'euròpa, damb 5133 mètres e qué en projecte iniciau auie de júnher per camin de hèr (ferrocarril) Lhèida tamb era Val d'Aran. Çampar qu'era bonansa economica dera Val d'Aran venguec peth bastiment d'aguest tunèu.

Tradicionaument, era economia deth parçan s'auie basat en bestiar e era esplèita deth bòsc, mès enes darrers decennis aguesti trabalhs an estat subtituïts peth sector toristic, qu'a desvolopat ua grana e divèrsa ofèrta d'equipaments e servici. Açò hè qu'eth sector tresau (damb ua participacion deth 69% deth PIB comarcau en 1998 e un 71% dera populacion aucupada en 1996), amassa damb era bastenda, junhides dera activitat toristica, ei eth biais entà entener eth creishement comarcau. Era Val d'Aran, ei ua des comarques damb mès participacion en sector dera bastenda (era mieja catalana ei deth 7%). Per un aute costat, eth pès deth sector primari ei parièr ath deth corròp dera economia catalana mes mès baish ath d'autes comarques pirenènques (es dus Palhars son ath torn deth 6%. era Cerdanha, Naut Urgelh, e era Nauta Ribagòrça son ath torn deth 3-4%). Finaument, maugrat çò que se poderie suposar per çò qu'ei eth torisme, eth factor d'especialitzacion en eth sector tresau deth parçan ei sonque deth 1,09%.

En 1998, eth creishement deth PIB ena Val d'Aran siguec deth 2,2%, un des mès baishi des comarques catalanes. Aguest hèt s'enten perque es dus sectors damb mès importància ena economia deth parçan an arturat era sua expansion e an patit creishements mès baishi des miejes catalanes (3,6 deuant deth 7,1 ena bastenda e 2,4 deuant deth 3,1 en servici). Cau remercar especiaument era fòrta arturada deth sector dera bastenda, damb ua reduccion fòrça grana (deth 50%) deth nombre d'abitatges començats. Per un aute costat, eth sector primari e era industria, que non auien ua bonansa enes darrèri ans, enguan tanpòc s'an comportat especiuament dinàmics. Aguesti resultats confirmen era moderacion deth cicle expansiu en parçan que s'auie observat en 1997. Tot e açò, pendent era dècada des noranta, era Val d'Aran a estat eth parçan de montanha mès botjadís, damb ua taxa anuau de creishement deth 1,9% d'enlà 1991 (un valor, de tot biais, inferior ara mieja catalana qu'a estat deth 2,3%) e manten un PIB per càpita fòrça peth dessús dera mieja catalana (un 17%).
Era fòrta expansion deth sector toristic pòt explicar tanben eth creishement que a patit era populacion deth parçan que a passat d'aue 5808 estatjants er an 1981 a aue-ne 7435 er an 1998 (luenh, mes des 11200 estatjants deth 1860, màxim coneishut enquiath moment d'ara). Açò vò díder qu'era Val d'Aran presente ua taxa de creishement anuau acantieratiu deth 0,63% fòrça superior ara deth corròp de Catalonha qu'en aguest madeish temps a estat deth 0,17%. Cau remercar, a mes, que tot e er increment globau, quauqu'uns municipis deth parçan, es mès petiti, an perdut populacion. Per aute costat, era populacion dera Val d'Aran, a disparièr dera d'autes comarques de montanha, presente ua estructura per edats mens envielhida e tamb mès semblança ara deth corròp de Catalonha.

Dilhèu tanben cau recorer ath botjament des sectors de servici e dera bastenda entà explicar que l'artur afècte mens ara Val d'Aran que ath corròp de Catalonha, encara qu'a nivèu municipau i a fòrça desparietats.

En quan ara renda familhar qu'auem, era Val d'Aran a auut tostemps valors peth dessús dera mieja catalana. Dempús d'un periòde en qu'era recession deth consum privat hèc qu'aguest paramètre presente-se un comportament mens afavorit qu'entath corròp de Catalonha, enes darreri ans torne a evolucionar d'un biais mès positiu.

Tot e que non i a donades macroeconomiques a nivèu municipau, era concentracion dera activitat toristica hè pensar qu'ena comarca i pòden auer desequilibris entre es disparièrs pòbles. Atau ei, qu'eth 80% des comerci toristics deth parçan son sonque en dus terçons, Castièro e Pujòlo, e que se higèm Bossòst e Les, i trapam concentrat eth 97%. Ua dada qu'ath confirme aguest hèt ei eth nombre de linhes telefoniques per estatjant, que se ben en corròp deth parçan ei un shinhau mès naut qu'en tota Catalonha (69 linhes per cada 100 estatjants en lòc de 41), en beth un municipi ne tant solet s'artenh ara meitat d'aguest valor de mieja.

Era oferta toristica ei apuada , sustot, en esquí e mès concretament ena estacion de Vaquèira-Beret. Des dera sua dubertura, er an 1964, s'a convertit ena mashina deth desvolopament toristic dera Val d'Aran, ja qu'es pistes d'esquí, a mès d'èster plan beròies per eres madeishes, an ajudat a conèisher tot eth parçan. Actuauments i a 825 ectàrees esquiables damb 77 quilomètres de pistes e un desnivèu de mès de 1.000 mètres. Es 24 arrosegadors an ua capacitat de mès de 30.000 esquiaires per ora e es mès de 350 canons de nhèu asseguren era innivacion quan era climatologia non va plan. Ara endarrèr, an neishut autes modalitats d'esqui, com es de hons ò montanha. En corròp, era ofèrta toristica ei fòrça descentralitzada e non cau anar tà Vielha tà gaudir dera majoria des servici.

Era presència de fòrça personalitats espanhòles e estrangères que passen es vacances d'iuèrn ena estacion de Vaquèira, pòt hè cogitar qu'era Val d'Aran ei patrimòni d'ua èlit, en fòrça viatges aliena ath país. Aguesta afirmacion non ei deth tot cèrta ja qu'era comarca ath long der an aufrís, d'autes activitats a part der esquí, com ei eth paisatge e era riquesa monumentau. De hèt, ena Val d'Aran eth desvolopament toristic encara convieu damb manères de vida tradicionaus de nauta montanha, sustot enes pòbles petiti deth nòrd deth parçan.

Eth clima umit e heired ei eth responsable qu'era Val d'Aran age er apellatiu dera petita Soïssa, ja que a ua flòra e vegetacion singulara, com es bòsqui d'auets (es mès importants der Estat), hagedes, e autes comunitats vegetaus, quauqu'ues des quaus son endemiques. Ath delà, cau híger es mès de 350 quilomètres de camins forestaus e eth gran nombre d'itineraris e pujades de montanha que hèn deth parçan un lòc fòrça polit entar excursionisme e eth montanhisme.

Es característiques dera Val d'Aran an hèt possible era conservacion dera fauna autòctona entre era quau se pòt remercar er isard ò craba, era dam, eth cabiròu, era vop, era marmòta, eth paom, eca. Darreraments, laguens deth programa europèu Life, s'a portat a tèrme un projècte de reintroduccion der Os Ròi enes parçans francesi (occitans) deth Pirenèu Centrau qu'a dat lòc a ua hòrta polemica en parçan.

Ena Val d'Aran i a fòrça encontrades laguens deth Pla d'espais d'interès natural (PEIN): Montanhes de Les e Bossòst, Arribèra deth Garona, Sant Joan de Toran, Eth Portilhon, Estanh de Vielha, Artiga de Lin, e era reserva naturau deth Baish Aran, Marimanha, Naut Aran e era cabeçada dera Noguera Ribagorçana. Açò sens desbremba-mos que 6.540 ectàrees deth Parc Nacional d'Aigüestortes i Estany de Sant Maurici ( un 16% dera estienuda deth parc) son laguens deth parçan. En totau, 297 Km2, ei a díder, un 46% dera superficie totau dera comarca ei laguens deth PEIN.

Eth patrimòni monumentau e artistic dera Val d'Aran ei integrat per un gran nombre de Glèises romaniques, bastides enes sègles XI e XII, entre es quaus sobregessen era de Sant Miquèu de Vielha, era de Sant Andrèu de Salardú, de Santa Eulàlia d'Unha, e era d'Assumpcion de Bossòst. Aguestes glèises se caracteritzen per ua abondosa ornamentacion, damb talhes de caractèr rustic, mes fòrça expressiues, laguens des mès representatiues podem nomenar es crotzifitces de Mijaran e Vielha e de Salardú.

Auta causa per çò que tanh ath torisme ena Val ei era codina aranesa, que presente ues característiques plan disparières dera resta de Catalonha. Era codina aranesa se barrege damb era istòria popular deth parçan e recuelh influències d'auti parçans apròp dera termièra, damb es que istoricament i haguec fòrça relacions sociaus. Ar èster un lòc de montanha a on es trabalhs èren durs e es iuèrns heireds es minjars tanben èren hèra fòrts com son es sopes barrejades e es estofats.

Coma d'auti parçans que se tien peth desvolopament toristic era Val d'Aran, a eth besonh d'amassar aguest desvolopament tamb eth respècte der entorn.

Per çò que hè ara indústria en Aran jamès a estat guaire importanta, e non s'a desvolopat jamès ua industria pro fòrta; de hèt sonque i a un corròp de petites industries fòrça disparières. D'acòrd damb donades facilitades peth Departament de Trabalh dera Generalitat de Catalonha en referència as centres de cotitzacion en " Instituto Nacional de la Seguridad Social ", era industria ena Val d'Aran ère sonque, en 1996, de 29 estatgaments, 26 des quaus auien mens de 5 trabalhadors ahilhats ara Seguratat Sociau, e es auti tres en auien mens de 25. Es sectors industriaus tamb mès tradicion són es dera esplèita dera husta, qu'ei eth lòc qu'aucupe mès trabalhadors, e eth dera alimentacion. Era indústria dera alimentacion s'a anat mantenguen ath long des ans, a despiet des canvis d'orientacion, ja qu'era produccion des derivats dera lèit (bodé e hormatge) a estat parciaument substituïda per autes productes. Era activitat industriau ei fòrça concentrada en caplòc deth parçan e en mens grad en Les, Naut Aran e Bossòst.

Eth sector energetic mereish un comentari apart. Pendent era dècada des ans 20 se comencec eth desvolopament dera energia idroelectrica ena Val d'Aran damb era bastida dera centrau de Cledes. Mes ei pendent es ans cinquanta e seishanta quan se bastisen era majoria des centraus que i a aué. Ena posterior taula apareishen es centraus idroelectriques dera Val d'Aran (totes en conquèst deth Garona) tamb ua potència mès nauta de 5 MW. Ath començament èren propietat dera Sociedad Productora de Fuerzas Motrices, empresa que dempús s'integrec en FECSA enes ans ueitanta. Ath costat d'aguestes centraus, en parçan i a diuerses minicentraus (centraus idroelectriques tamb ua potència mès baisha de 5 MW) damb ua potència installada de mès de 800 kW.

Eth desvolopament deth sector energetic siguec bàsic entara Val d'Aran enes ahèrs economics e sociaus, per çò que hèc neisher lòcs de trabalh, ben directes ben indirectes, e dèc lòc a ua fòrta migracion entath parçan. Tanben aguestes bastendes comporteren ua melhora dera qualitat de vida en parçan, ja qu'era electricitat arribec ena majoria des pòbles dera Val e se bastiren naues carretères qu'èren de besonh entath país. Totun, era automatitzacion des centraus a hèt qu'eth trabalh en aguest sector age baishat fòrça.

Atau ei, ath contrari de çò que passe en autes comarques toristiques, era importància deth sector dera bastenda ven de temps endarrèr. Ara per ara, ei sustot era bastenda de dusau residència e era adequacion de comèrci toristics, aquerò qu'enes ans setanta representeren er impuls mès fòrt entath sector. Adès, com ja auem enguardat, era activitat s'auie basat enes granes infraestructures, es centraus idroelectriques e eth tunèu de Vielha ( se ben en aguest cas ua part des trabalhadors non èren deth parçan, ja que ath finau dera guèrra civil i trabalhec un batalhon de presoèrs republicans).

Ath madeish temps qu'en auti parçans toritics, eth comerç en tré profit dera fòrta afluència de visitaires que vien tara comarca. En 1997 i auie en Aran mès de 252 comerci ath detalh. Açò vò díder, que i auec ua taxa de 35 comerci per 1000 estatjants, fòrça mès qu'eth 19,6 deth corròp de Catalonha. En termes de superficie de venda per estatjant, es 2.900 m2 per 1.000 abitants, tanben són mès superiors as 1.380 dera mieja catalana.

Per çò qu'ei era activitat Heirau, se concentre fòrça en pòble de Les, a on i a lòc dues hèires, era Fira de Les , en octubre e era Fira de la Puríssima de Les , en deceme (auents). Es productes que i a són artesanaus, de minjar, de confeccion e bestiar. 

Residéncia de Les. Calendari der an 2006. 
Informacion pendenta de publicacion en DOGC.
Era estada comence damb eth dinar deth dia d'arribada e finalize entàs 10 ores de londeman deth dia de partença.

Temporada nauta:

Der 11 ath 16 d'abriu (Setmana Santa).
Der 1 ath 9 de junhsèga (9 dies torn fixe).
Der 11 ath 19 de junhsèga (9 dies torn fixe).
Deth 21 ath 30 de junhsèga (10 dies torn fixe).
Der 1 ath 10 d'agost (10 dies torn fixe).
Deth 12 ath 20 d'agost (9 dies torn fixe).
Deth 22 ath 30 d'agost (9 dies torn fixe).

Temporada mieja especiau:

Deth 21 ath 29 de junh (2).
Der 1 ath 9 de seteme (2).

Temporada mieja:

Der 11 ath 19 de junh (2).
Der 11 ath 19 de seteme (2).
Deth 21 ath 29 de seteme (2).

Temporada baisha:

Deth 27 de març ath 9 d'abriu.
Deth 18 d'abriu ath 9 de junh.
Der 1 d'octobre ath 7 de noveme. 

(1) An preferéncia es sollicituds de tota era Setmana Santa.
(2) Auràn preferéncia es sollicituds que demanen eth torn sancer.

Prètzi des estades per dia:

Informacion pendenta de publicacion en DOGC.

- Eth prètz d'estada individuau en abitacion dobla aurà un recargue deth 25%.
- Es menors de dus ans que non hèsquen a servir eth servici de minjador e que non aucupen plaça ena madeisha cramba qu'es pares o responsables non  paguen.
- Es familhes nombroses qu'agen eth títol corresponent, gaudiràn d'un descompde deth 10%.
- Eth prètz de collectius hè referéncia a grops de 25 persones o mès.
- Prètzi damb er IVA includit.

De 13 ans entà dauant. De 2 a 12 ans (1).

Collectius: 

Temporada nauta: 38,44 euros, 22,86 euros.
Setmana Santa (torn sancer 6 dies): 225,00 euros, 132,00 euros.
Temporada mieja especiau: 37,40 euros, 22,86 euros.
Temporada mieja: 30,13 euros, 17,66 euros, 28,05 euros.
Temporada baisha: 25,98 euros, 15,59 euros, 22,86 euros.

(1) An dret ad aguest prètz redusit era mainadèra que non dormisque ena madeisha abitacion qu'es pares o responsables. 

III CONVÈNI COLLECTIU deth personau laborau ath servici deth conselh generau d'aran.

Capítol 1.

Disposicions de caractèr generau.

Article 1.

Determinacion des parts que concèrten aguest Convèni.

Aguest 3au Convèni qu'a estat negociat peth Conselh Generau d'Aran e pes organizacions sindicaus CCOO e UGT.

Article 2.

Domeni personau.

Aguest Convèni ei d'aplicacion entath personau que, damb relacion juridicolaborau, prèste o balhe servicis en Conselh Generau d'Aran e enes sòns organismes autonòms de caractèr administratiu.

Qu'ei excludit d'aguest Convèni:

Eth personau que balhe servicis en:

Entitats de dret public assubjectides a dret privat.

Empreses de caractèr public creades peth Conselh Generau d'Aran, ja siguen societats damb participacion majoritària ja siguen societats vinculades.

Es professionaus era relacion des quaus damb eth Conselh Generau d'Aran compòrte era acceptacion d'ua minuta o pressupòst entara realizacion d'ua òbra o servici, mejançant un contracte especific.

Article 3.

Domeni foncionau.

Es normes includides en aguest Convèni tanhen as centres de trabalh e Organismes Autonòms de caractèr administratiu dependents deth Conselh Generau d'Aran e d'auti organismes includits en domeni d'aplicacion dera Lei dera foncion publica actuaument existents o que se creen en futur.

Article 4.

Domeni territoriau.

Er espaci territoriau d'aguest Convèni qu'ei eth dera comarca dera Val d'Aran.

Article 5.

Vigéncia.

Aguest Convèni entrarà en vigor a londeman dera sua signatura e serà d'aplicacion enquiath 31 de deseme de 2005.

Article 6.

Prorrogacion e denóncia.

Aguest Convèni se prorrogarà tacitament per periòdes annaus successius se non i a era oportuna denóncia en tèrme de preavís de dus mesi respècte ara data ena quau acabe era sua aplicacion. Entad açò qu'ei ara negociacion, poderà èster totau o parciau en foncion des proposicions plantejades pes parts.

Un còp denonciat, se procedirà a constituïr ua comission negociadora en tèrme d'un mes a compdar dera recepcion der escrit de denóncia; era part receptritz aurà de respóner ara proposicion de negociacion e andues parts ja poderàn establir un calendari o plan de negociacion.

En tot cas, era tramitacion dera denóncia s'aurà d'ajustar a çò que dispause er article 89 der Estatut des trabalhadors.

Denonciat aguest Convèni, eth sòn contengut normatiu serà d'aplicacion en tot que non s'artenhe un acòrd sus un nau Convèni.

Article 7.

Clausula d'indivisibilitat.

Es condicions acordades en aguest Convèni formen un tot organic e indivisible e, as efèctes dera sua aplicacion practica, seràn considerades globaument e conjuntament.

En cas qu'era autoritat laborau, en exercici des sues facultats, cossent damb çò que prevé er article 90.5 der Estatut des trabalhadors, efectuèsse eth contròtle dera legalitat o es parts interessades recusèssen eth convèni dirèctament deuant des Tribunaus, e que de resultes d'aguesta actuacion d'ofici o recusacion, era jurisdiccion laborau anullèsse totaument o parciaument quauqu'ua des sues clausules o articles, andues parts auràn de negociar era totalitat o parcialitat anullada o, en sòn cas, establir mesures compensatòries entà pr'amor de restablir er equilibri de çò que s'a acordat, e era rèsta deth Convèni demorarà en vigor. En aguest cas, e enquiara elaboracion d'un nau tèxte, s'aplicarà era normativa convencionau anteriora.

Article 8.

Clausula de garantida.

Se pendent era aplicacion d'aguest Convèni se produsís, per reestructuracion administrativa, quauque cambi dera dependéncia des actuaus centres de trabalh, era nomentada modificacion aurà de garantir es relacions juridicolaboraus damb totau respècte as diuèrses condicions individuaus exprèssament reconeishudes ath personau laborau afectat.

Article 9.

Compensacion e absorcion.

Es retribucions qu'establís aguest Convèni compensen e absorbissen totes es qu'existien damb anterioritat ara sua aplicacion e, parièrament, entad açò qu'ei ara rèsta des condicions de trabalh establides prealablament, sens damnatge de çò que dispause er article anterior.

Article 10.

Comission paritària de seguiment.
En tèrme des 15 dies següents ara signatura d'aguest Convèni se constituïrà, cossent damb er article 85.2.e) der Estatut des trabalhadors, ua Comission paritària entara interpretacion, era susvelhança e er estudi deth Convèni, que serà compausada per 3 representants dera Administracion (membres designats pera corporacion) e 3 representants des trabalhadors/es. Ena composicion dera Comission de Seguiment se respectarà era proporcionalitat des sindicats signataris segontes es resultats electoraus tenguts en compde entara composicion deth Mesa negociadora. Atau madeish poderàn assistir, damb votz mès sense vòt, assessors per cadun des hèts.

Era comission de seguiment aurà es foncions especifiques que seguissen:

a) Interpretar eth tèxte deth Convèni.

b) Susvelhança e seguiment d'aquerò acordat en Convèni.

c) Eméter rapòrts sus es qüestions que li siguen prepausades pes parts sus interpretacion d'aquerò que s'a acordat.

d) Recéber informacion sus era aplicacion deth Convèni collectiu de quaussevolh trabalhador/a o collectiu de trabalhadors.

e) Totes aqueres activitats que supausen ua màger eficacitat practica deth Convèni, o que s'agen establit en sòn tèxte.

f) Participar ena determinacion des programes de formacion que calgue desvolopar damb caractèr generau.

g) Auer coneishença dera aplicacion, contròtle e seguiment des plans que, en matèria de salut laborau, se determinen tant ena Comission paritària com enes Comitats de Salut e Seguretat Laborau, e que tanhen ath personau laborau deth Conselh Generau d'Aran.

h) Conéisher des conflictes collectius d'interèssi e d'interpretacion de norma que se poguen plantejar en domeni deth Convèni, damb caractèr prealable ara jurisdiccion competenta.

i) Compréner de totes es autes qüestions que li siguen encomanades derivades d'aguest Convèni, e dera determinacion des procediments entà solucionar es desacòrds en sen dera Comission.

j) S'informarà trimesadèrament ara Comision Paritària dera evolucion des places includides ena Aufèrta d'emplec Public.

k) S'informarà trimesadèrament ara Comission Paritària des bases des convocatòries des procèssi selectius.

Es acòrds de caractèr vinculant adoptats pera Comission de Seguiment seràn objècte d'inscripcion en registre referenciat en article 2 deth Reiau Decrèt 1040/1981, de 22 de mai, e se publicaràn, se convié, en DOGC.

Es acòrds dera Comission de Seguiment auràn plea validitat e eficacitat en domeni d'aguest Convèni; s'adoptaràn per majoria de cadua des parts e se haràn publics en toti es centres de trabalh. Atau madeish, es resolucions s'enviaràn entàs parts interessades en tèrme maxim de 15 dies.

Es membres dera Comission de Seguiment dispausaràn de temps sufisent entar exercici des sues foncions atau com entara assisténcia as amassades.

Eth regim de foncionament dera Comission serà:

Es amassades an d'auer, damb caractèr ordinari ua periodicitat minima de 6 mesi. Tanben se poderàn hèr, damb caractèr extraordinari, a demana de quina part que sigue. De totes es sessions, tant ordinàries com extraordinàries, se ne redigirà era acta corresponenta.

Aguesta Comission Paritària s'a de constituïr en un tèrme maxim d'un mes a compdar dera signatura d'aguest Convèni.

Era Comission demorarà constituïda, en prumèra convocatòria, pes dues tresaus parts des sòns/sues compausants/tes, e en dusau convocatòria, que la cau hèr tostemp eth madeish dia qu'era prumèra, mieja ora dempús, pera majoritat absoluda de membres.

Correspon ara Presidéncia convocar e moderar es sessions.

Eth/era secretari/ària exercirà es foncions pròpries deth sòn cargue en organismes collegiats, entre es quaus s'includissen era redaccion d'actes e convocatòries. Aguestes seràn personaus, per escrit e cau que i figure er orde deth dia que se tractarà, e adjúnher eth brolhon dera acta dera darrèra session.

Er orde deth dia se confeccionarà damb es sòns punts acordats ena darrèra session e aqueri auti que prepause per escrit quaussevolha des parts 72 ores abantes deth començament dera session.

Es convocatòries ordinàries s'an de notificar damb 72 ores d'auança, coma minim, e s'auràn de realizar en un tèrme maxim de 7 dies obrables; es convocatòries extraordinàries s'an de notificar damb 24 ores d'auança e realizar-se en un tèrme maxim de 7 dies obrables posteriors ara presentacion dera sollicitud efectuada per quaussevolha des parts.

Era Comission Paritària pòt tier es servicis ocasionaus o permanents d'assessors/es, damb votz e sense vòt. Aguesti/se seràn nomentats/des liurament per cadua des parts, en nombre non superior a dus/dues per particle

Toti es acòrds dera Comission Paritària requerissen eth consens d'andues parts.

Es parts pòden decidir, en aqueres qüestions sus es quaus non i age acòrd, sosmeter-les ath critèri d'un arbitre, com pòt èster eth Tribunal Laboral de Conciliació, Mediació i Arbitratge de Catalunya.

Capítol 2.

Jornada e regim de trabalh.

Article 11.

Jornada.

11.1  Damb caractèr generau s'establís era jornada laborau ordinària continua de 8:00 a 15:00 ores, de deluns a diuendres. Eth personau gaudirà d'ua pausa ena jornada de trabalh de 20 minutes computables coma trabalh efectiu.

Determinats lòcs de trebalh an establida ua jornada diferenta ara de caractèr generau, en tot èster de 37,5 ores setmanaus e/o de 40 ores damb orari partit, cossent damb es circomstàncies especifiques des diferents lòcs de trebalh.

Se respectaràn a títol personau es jornades ordinàries de trabalh de mens ores qu'es qu'establís aguest Convèni entad aqueri trabalhadors/es qu'actuaument les realizen.

11.2  Se poderàn pactar, entre era Administracion e es representants legaus des trabalhadors/es, jornades especifiques enes casi de prestacion de servicis enes quaus atau se requerisque per besonhs deth servici, sens despassar en cap de cas eth maxim d'ores pactades en recompde annau, entà cada collectiu.

11.3  Eth personau laborau destinat enes següentes unitats organiques aurà ua jornada diferenta dera que s'establís damb caractèr generau e que serà determinada peth corresponent calendari laborau pactat damb eth representant des trabalhadors/es e que s'includís enes annèxes deth convèni.

Es collectius as quaus se referís eth darrèr paragraf son:

Personau deth Musèu.

Personau dera Direccion Generau de Pompièrs e Proteccion Civil.

Personau deth Servici de recuelhuda domiciliària e eliminacion de lordères.

Personau der Archiu Istoric.

Auxiliars de convèrsa.

Guardes de Miei Ambient.

Aqueri lòcs que demanen ua atencion tara gent e aqueri enes quaus atau ac determine era Relacion de Lòcs de Trabalh deth Conselh Generau.

Article 12.

Oraris.

Er orari abituau de trabalh ei de jornada continua; segontes es besonhs de cada direccion o servici se poderàn hèr oraris partits e de torns. Damb era excepcion des lòcs de trebalh des collectius especificats en paragraf 11.3, que se regiràn peth sòn annèx especific.

Se respectaràn, en tot cas, es oraris continus o non que s'estiguen hènt enquiara signatura deth dusau Convèni se siguen realizant, a non èster que volentàriament s'i aviengue eth trebalhador.

Article 13.

Calendari.

Eth Conselh Generau d'Aran, d'acòrd damb cada Departament, Direccion generau o servici, organisme autonòm o centre de trabalh, negociarà annaument damb es representants des trabalhadors/es eth calendari laborau des collectius especifics dejà dits en Article 11.3, eth quau serà expausat enes tablèus d'anoncis des centres de trabalh.

Eth calendari laborau comprenerà er orari de trabalh en regim partit, continu o de torns, segontes es besonhs deth servici e era distribucion annau des dies de trabalh, de hèsta, repòsi setmanèrs o entre jornades e d'auti dies hestèrs, sens despassar, en cap de cas, era jornada laborau ordinària en recompde annau des collectius referenciats.

Article 14.

Vacances.

14.1  Es vacances annaus retribuïdes son de 23 dies laboraus de duraca, per cada an complet de servici o d'un mes se se produsissen ininterrompudament. Se eth temps de servici siguesse inferior a un an, era durada des vacances serà proporcionau ath temps trabalhat.

Eth calcul proporcionau de vacances non se hè per ans naturaus, senon que se compdabilize des dera data ena quau comence era relacion laborau enquiath moment que se gaudisque des vacances.

Dat qu'eth periòde de gaudiment des vacances ei assubjectit as besonhs deth servici, serà de besonh que durant eth mes de març eth personau afectat per aguest convèni presente ath responsable de Recorsi Umans es sollicituds deth periòde de gaudi, entà que, amassa damb eth responsable deth servici, Direccion o Departament, establisque era corresponenta planificacion annau des vacances e d'aguesta manèra garantir era cobertura deth servici.

14.2  Es vacances se pòden realizar en un unic periòde o fragmentades, a opcion des interessats cossent damb es besonhs deth servici.

S'es vacances se realizen en un solet periòode e era data d'inici ei eth dia 1, era sua durada ei la deth mes de qué se tracte e se garantís, se s'escatz, eth gaudiment de 30 dies naturaus consecutius. En cas que non s'inicien eth dia 1, es vacances se computen de data a data, de tal manèra qu'era reincorporacion aurà lòc eth madeish dia deth mes següent ad aqueth en quau s'an iniciat. S'en mes de reincorporacion non i a data equivalenta ara d'inici des vacances, eth personau se reincorporarà eth prumèr dia obrant deth mes següent un viatge complerts coma maxim 30 dies naturaus consecutius.

Era possibilitat de fragmentar eth periòde de vacances durant er an, serà tostemp en periòdes minims de 5 dies laboraus seguits, tostemp qu'ac permeten es besonhs deth servici.

D'aguest dret as vacances ne cau remercar:

Que non son pas remplaçables per compensacion economica. Sonqu'en cas d'extincion dera relacion contractuau degudament acceptat pera administracion.

Qu'eth personau aurà de conéisher eth periòde de gaudi damb er auanç sufisent.

Que non se pòden pas amassar es vacances que corresponen a diuèrsi ans, pr'amor qu'es vacances son annaus. Atau, donc, prescriu eth dret de gaudi un còp acabat er an naturau.

Que se se gaudissen en dies naturaus, s'atierà a çò establit en apartat 14.2.

Era baisha per Incapacitat Temporària, acreditada com cau, subrevenguda immediatament abantes de començar es vacances annaus serà allegada entà sollicitar un cambi ena determinacion deth moment de gaudença, en tot auer tostemp en compde es besonhs deth servici.

Era malautia subrevenguda durant eth gaudi des vacances non les cope pas, ne pòden, es dies de malautia, gaudir-se coma part des vacances en un aute moment.

En cas de desacòrd en periòde de gaudi des vacances, calerà complir çò que dispause er article 38.d) der Estatut des trabalhadors. Se i a egalitat de condicions ena peticion deth madeish periòde de vacances, se poderà escuélher per ans altèrns en començar peth/pera trabalhador/a damb mès antiquitat.

Entad açò qu'ei ath personau que balhe servicis de supòrt a collectius d'ensenhament e d'alumnes, se harà coincidir eth gaudi des sues vacances annaus retribuïdes damb eth periòde d'inactivitat deth centre, exceptat qu'es besonhs deth servici determinen çò de contrari.

14.3  Supausits especiaus.

Enes servicis que, pera sua naturalesa e peculiaritat des sues foncions requerisquen un regim diferent de torns, es corresponents Director Generau e Caps deth Departament establiràn es excepcions oportunes e es torns que siguen adequats ad aguesti efèctes. En aguest sentit es collectius especifics relacionats en article 11.3 s'atieràn en cas des vacances a çò especifitat des annèxi d'aguest convèni.

Capítol 3.

Promocion professionau.

Article 15.

Mobilitat interadministrativa e permutacions.

Eth Conselh Generau d'Aran se compromet a afavorir era mobilitat des trabalhadors/es en relacion damb es autes administracions publiques, segontes es condicions que se determinen ena lista de lòcs de trabalh.

Eth Conselh Generau d'Aran poderà autorizar, damb era referéncia favorabla prealabla des conselhèrs corresponents, permutacions entre dus trabalhaires que se tròben en situacion de servici actiu, tostemp qu'es lòcs de trabalh a on presten servici es afectats siguen dera madeisha categoria professionau e damb es madeishes condicions de titolacion o d'aptitud necessària. Atau madeish se facilitarà era permutacion entre trabalhadors de d'autes administracions.

Article 16.

Aufèrta d'ocupacion publica. Nau accès. Contractacion.

16.1  Aufèrtes d'ocupacion publiques.

Era aufèrta d'ocupacion publica a d'includir totes es places vacantes pressupostades que se consideren de besonh entath foncionament des servicis publics essenciaus, laguens de cada exercici pressupostari. Totes es places includides en ua aufèrta an d'auer estat convocades prèviament en un concors de cambi de destinacion, exceptat d'aqueres que demorent vacantes coma resultat dera participacion deth trebalhador que l'ocupave en madeish concors.

Entà garantir eth foncionament adequat des servicis, eth Conselh Generau d'Aran pòt autorizar era aprobacion successiva d'aufèrtes parciaus d'ocupacion publica.

Non se pòt amortizar ne modificar cap plaça aufertada enquiara resolucion des corresponentes convocatòries.

16.2  Nau accès e sistèmes de seleccion.

Era finalitat dera seleccion ei hèr qu'eth personau seleccionat sigue çò mès idoni entà desvolupar es foncions assignades ara categoria professionau e/o especialitat deth lòc de trebalh aufèrt en marc des principis constitucionaus d'igualtat, merit e capacitat, atau com de publicitat en accès ara foncion publica.

Eth personau laborau fixe ath servici deth Conselh Generau d'Aran a d'accedir ath sòn lòc de trebalh cossent damb era aufèrta d'ocupacion publica, mejançant convocatòria publica e a trauèrs des sistèmes de concors, oposicion o concors oposicion.

Damb caractèr generau, er accès se harà peth sistèma de concors oposicion. En cas deth grop E serà per concors.

Era seleccion per concors oposicion consistís ena superacion des pròves corresponentes e ena avaloracion des merits determinats objectivament.

Es procediments selectius pòden includir pròves sus coneishements teorics e practics; en tot includir pròes medicaus e/o fisiques, tests o qüestionaris d'aptitud professionau, entrevistes e d'autes que de forma objectiva ajuden a determinar es merits e era capacitat des aspirants idonis en relacion damb es lòcs de trebalh a ocupar recuelhuts ena relacion de lòcs. Tanben se pòden hèr pròves alternatives laguens d'ua madeisha categoria en relacion damb era especialitat deth lòc de trebalh.

16.3  Contractacion.

En quinsevolh cas, era seleccion deth personau laborau s'atierà a çò establit en Decrèt 214/1990, de 30 de junhsèga, peth quau s'apròve eth Reglament deth personau ath servici des entitats locaus.

Toti es contractes de trebalh s'an de formalizar per escrit e an d'includir, en toti es casi, era expression de demorar afectats per aguest Convèni collectiu, eth grop, eth subgrop e era categoria professionau entara quau se contracte eth trebalhador.

En contracte a de figurar ua clausula que hèsque referéncia ath hèt qu'a estat subscrit peth trebalhador damb coneishement des obligacions que se deriven dera normativa d'incompatibilitats qu'establís era Lei 21/1987, de 26 de noveme.

Eth personau de nau ingrès ath quau se le age formalizat un contracte laborau a de superar en cada cas es periòdes de pròva següents:

Trebalhadors deth grop A: 6 mesi.

Trebalhadors deth grop B: 6 mesi.

Trebalhadors deth grop C: 2 mesi.

Trebalhadors deth grop D: 2 mesi.

Trebalhadors deth grop E: 2 mesi.
Durant aguest periòde, eth trebalhador a es madeishi drets e obligacions qu'es trebalhadors fixes en plantilha deth madeish grop e categoria professionau, e durant aguest periòde pòt rescindir era sua relacion de trebalh quinsevolha des dus parts. Quan era Administracion estime qu'eth trebalhador non a superat eth periòde de pròva, a d'informar motivadament dera sua decisió es representants des trebalhadors o, se s'escatz, era Comission paritària d'aguest Convèni. Quan eth trebalhador age superat positivament eth periòde de pròva, eth cap dera unitat corresponenta aurà d'acreditar, mejançant ua certificacion oficiau, aguesta situacion de fixesa dera relacion laborau.

As treballadors qu'accedisquen ara condicion de fixe e qu'anteriorament e sense solucion de continuïtat agen ocupat lòcs de trebalh des madeishes caracteristiques mejançant contracte temporau se les computarà eth temps trebalhat a efèctes de compliment deth periòde de pròva.

Es trebalhadors que per disminucion dera sua capacitat laborau siguen susceptibles de reocupacion son exempts deth periòde de pròva, encara que se pòt determinar un periòde d'adaptacion ath nau lòc de trebalh.

As naui trebalhadors, se les informarà des risqui especifics qu'afecten eth sòn lòc de trebalh o foncion e des mesures de proteccion e prevencion aplicables.

16.4  Promocion intèrna.

Eth Conselh Generau d'Aran facilitarà era promocion intèrna consistenta ena promocion d'un grop de titolacion entà un aute immediatament superior, se se dan se condicions des lòcs de trabalh, de titolacion e era rèsta de condicions exigides ena convocatòria e que marque eth Reglament deth personau ath servici des entitats locaus.

Es places vacantes corresponentes as lòcs includits enes convocatòries entar ingrès de nau personau auràn de garantir era promocion intèrna entà afavorir era carrèra professionau deth personau, cossent damb çò establit legaument ena normativa de Foncion Publica.

Article 17.

Formacion e perfeccionament.
17.1  Eth Conselh Generau d'Aran procurarà enquia 40 ores annaus de formacion as trabalhadors/res, entara assisténcia a corsi de perfeccionament professionau, quan eth contengut sigue dirèctament relacionat damb eth lòc de trabalh o era sua promocion. Aguestes ores de formacion se facilitaràn ena Val d'Aran e/o comarques vesies.

Coma critèri generau, era formacion se desvoloparà laguens der orari de trabalh tostemp que non se perjudique eth servici.

17.2  Entad açò que tanh ara assisténcia entàs activitats formatives, se darà preferéncia, en egalitat de condicions, as sollicituds d'assisténcia as corsi formulades pes trabalhadors/es que durant er an anterior non agen hèt cap de cors de formacion.

17.3  Se garantirà eth dret de toti es emplegats a assistir as corsets de formacion e reciclatge apropriats ath sòn nivèu, categoria e condicions professionaus. Toti es collectius qu'an d'auer possibilitats d'accedir ara formacion. Atau, s'es besonhs deth servici empedeguen d'accedir entara formacion, eth/era trabalhador/a afectat aurà dret preferenciau en pròplèu periòde formatiu.

17.4  Quan era activitat formativa relacionada damb eth sòn lòc de trabalh, sigue obligatòria entath/entara trabalhador/a, e dera assisténcia en aguesta se'n deriven despenes de locomocion e manutencion, aguestes seràn a cargue deth Conselh Generau d'Aran, cossent damb es quantitats relacionades en capítol d'indemnizacions per comissions de servici.

17.5  Cossent damb era instruccion numerò 4/01, de Reglament Intèrn deth Conselh Generau d'Aran, se determinen es normes a seguir entara assisténcia a corsi e activitats formatives, en tot tier tostemp en compde que i a d'auer ua relacion dirècta entre eth cors de formacion e eth lòc de trabalh qu'aucupe, e qu'a d'estar en prumèra instància autorizada era assisténcia peth cap de servici, director gerent o responsable dera unitat organica.

17.6  Es representants des trebalhadors participaràn enes estudis de deteccion de besonhs formatius e harà prepaustes entara elaboracion deth plan de formacion annau.

Capítol 4.

Retribucions economiques.

Article 18.

Estructura salariau.

18.1  Era estructura salariau deth personau laborau ath servici deth Conselh Generau d'Aran, enquiath 31.12.2004, serà era madeisha qu'establís eth Decrèt legislatiu 1/97, de 31 d'octobre, peth quau s'apròve era rehonuda en un tèxte unic des precèptes de diuèrsi tèxtes legaus d'aplicacion en Catalonha en matèria de foncion publica, e en Reglament deth personau ath servici des organismes locaus, Decrèt 214/1990, de 30 de junhsèga.

18.2  S'adòpte eth compromís de modificar era actuau estructura salariau e d'adaptar es retribucions a ua naua estructura retributiva e per tant a naui concèptes retributius, que responguen ara realitat des prètzhèts, foncions e missions deth lòc de trebalh. Aguesta adaptacion des retribucions se harà efectiva a compdar der 1 de gèr de 2005. Se garantissen es percepcions economiques qu'actuaument crube eth personau contractat abantes deth 31.12.2004 se continue ocupant eth madeish lòc de trebalh. A banda, eth Conselh Generau d'Aran realice era avaloracion de lòcs de trebalh, eth resultat d'aguesta avaloracion s'aplicarà tanben ara naua estructura salariau e per tant ara naua denominacion des complements retributius que s'aprovaràn en sen dera Comission Paritària de Seguiment, Vigilància e Estudi d'aguest convèni e que, coma maxim, serà establida eth 31.12.2004.

Article 19.

Concèptes retributius.

Es retribucions deth personau mentre que non i age eth nau modèu retributiu son es que seguissen:

1. Son retribucions basiques:

Eth salari, que correspon ar indèx proporcionau assignat a cadun des grops enes quaus s'organizen es còssi e escales, classes o categories, ath quau apertié eth personau laborau.

Es triènnis, que consistissen en ua quantitat pariona entà cada grop per cada tres ans de servici en còs o escala, classa o categoria.

Es pagues extraordinàries, que seràn dues cada an, per ua soma minima, cadua d'eres, d'ua mesada deth salari e triènnis e eth 40% deth complement de destin, e se crubaràn enes mesi de junh e deseme.

2. Son retribucions complementàries:

Eth complement de destinacion.

Eth complement especific.

Es gratificacions per servicis extraordinaris dehòra dera jornada normau.

Hons addicionau:

Eth Conselh Generau d'Aran crearà un hons addicionau annau, d'un 1,3% des retribucions deth personau afectat per aguest convèni, que se destinarà, entre d'autes finalitats, a ua reordenacion, adequacion e actualizacion des retribucions entre eth personau laborau deth Conselh. Era aplicacion e distribucion d'aguest hons serà acordat ena comission paritària. Es efèctes economics auràn caractèr retroactiu ar 1 de gèr de 2004.

Article 20.

Eth Conselh Generau d'Aran a de reflectir annaument enes sòns pressupòsti era quantitat des retribucions deth sòn personau enes tèrmes qu'establís era legislacion basica sus era foncion publica.

Es retribucions basiques deth personau auràn era madeisha estructura e identica quantitat qu'es establides damb caractèr generau entà tota era foncion publica, e seràn es que mèrquen entà cadun des grops A, B, C, D e E as quaus se referís er article 25 dera Lei 30/1984, de 2 d'agost, de mesures pera reforma dera foncion publica, e era lei de pressupòsti generaus der Estat entar exercici corresponent, mentre non s'apròve era naua estructura salariau.

Eth salari, es triènnis e es pagues extraordinàries s'an d'acreditar e hèr efectius de conformitat damb era legislacion aplicabla as foncionaris dera Administracion civil der Estat.

Quan un personau laborau balhe es servicis successivament en grops diferents, aurà dret a crubar es triènnis acreditats enes lòcs anteriors.

Quan un personau càmbie de grop, se procedís, o de categoria, abantes de completar un triènni, era fraccion de temps passada se considerarà coma temps de servicis prestat en nau grop ath quau passe a apertier.

Es retribucions complementàries an de respectar era estructura e eth critèri d'avaloracion objectiva des dera rèsta de foncionaris publics e son estacades ath lòc de trabalh que s'aucupe. Era quantitat globau a d'èster fixada peth plen dera corporacion laguens des limits maxims e minims que mèrque er Estat. Aguestes retribucions complementàries non creen drets aquesits a favor deth personau, son de caractèr foncionau, e pr'amor d'açò non an caractèr consolidable ena huelha de pagament.

Article 21.

Complement de destinacion.

Eth Plen dera corporacion, mentre se conserve aguesta estructura salariau, que coma maxim serà enquiath 31 de deseme de 2004, a de determinar ena lista de lòcs de trabalh eth nivèu corresponent a cadun d'eri laguens des limits maxims e minims que determine era normativa estatau sus era foncion publica.

1. Era assignacion de nivèus s'a de hèr de manèra qu'eth nivèu de complement de destinacion d'un lòc de trabalh sigue superior ath que correspongue a quaussevolh aute subordinat ada eth.

2. Era assignacion de nivèus de lòcs de trabalh non includits ena lista de lòcs, l'an d'efectuar es organismes locaus sus era basa dera responsabilitat que resulte des foncions ada eri encomanades e/o per analogia o similitud damb es lòcs dera estructura establida.

Era quantitat de complement de destinacion s'a de reflectir annaument en pressupòst de cada corporacion, segontes çò qu'establisque entà cada nivèu era Lei de pressupòsti generaus der Estat entàs foncionaris dera Administracion civil der Estat.

Nivèus des lòcs de trabalh.

Es nivèus maxims e minims des lòcs de trabalh deth Conselh Generau d'Aran son, entà cadun des grops, es que s'establissen en tablèu que seguís.

Nivèu minim. Nivèu maxim.
Grop A. Grop B. Grop C. Grop D. Grop E.

Article 23.

Complement especific.

Eth complement especific ei destinat a retribuïr es condicions particulares de quauqui lòcs de trabalh en foncion dera especiau dificultat tecnica, eth grad de dedicacion, era responsabilitat, era incompatibilitat, era perilhositat o era penositat. Aguest complement a de figurar ena lista des lòcs de trabalh; sonque se pòt atribuïr un complement especific a cada lòc de trabalh, mès era quantitat pòt variar en foncion des factors dessús dits. Aguest complement se crube en foncion deth lòc aucupat.

1. Er establiment o era modificacion deth complement especific requerís, damb caractèr prealable, qu'era corporacion hèsque ua avaloracion deth lòc de trabalh en foncion des circonstàncies expressades en apartat anterior.

2. Un còp hèta era avaloracion, eth Plen dera corporacion, en aprovar era relacion de trabalh, a de determinar aqueri as quaus correspongue un complement especific, e establir era sua quantitat respectiva.

3. Era quantitat globau entara assignacion de complements especifics a de figurar enes pressupòsti e non pòt despassar deth limit maxim establit en article 175.2 a) deth reglament deth personau ath servici des entitats locaus, Decrèt 214/1990, de 30 de junhsèga.

Figuren en annèx es retribucions des lòcs de trabalh.

Article 23.

Es retribucions basiques e complementàries qu'acrediten damb periodicitat mesadèra se haràn efectives per mesades complètes e cossent damb era situacion deth personau referida ath prumèr dia obrable deth mes que correspongue. As efèctes dera acreditacion mesadèra, se considerarà qu'es mesi son equivalents a 30 dies.

Quan era liquidacion d'aguestes retribucions correspongue hèr-la per dies, se consideraràn es dies reaument trabalhadi sus era basa dera retribucion mesadèra de 30 dies. Sonque se liquidarà per dies enes casi que seguissen:

En mes der inici deth contracte dera prumèra destinacion en un còs o escala, ena reentrada en servici actiu e en d'incorporacion per acabament de licéncia sens dret a retribucion.

En començament de licéncies sens dret a retribucion.

En mes de cessament en servici actiu.

Totun açò, quan eth motiu de cessament sigue era mòrt, era jubilacion o era retirada de personau includit en regim de classes passives der Estat o de quaussevolh aute regim de pensions publiques que s'acrediten per mesades complètes des deth prumèr dia deth mes següent ara neishença deth dret, era liquidacion des retribucions non s'efectuarà pas pes dies de servici actiu, senon que s'includirà eth mes sancer en quau s'a produsit eth hèt causant de cessament.

Article 24.

Es pagues extraordinàries.

S'acreditaràn enes mesi de junh e deseme e, d'acòrd damb era situacion e es drets deth personau, es dies 1 de junh e 1 de deseme, exceptat des casi següents:

Quan eth temps de servicis prestats sigue inferior ara totalitat deth periòde corresponent a ua paga extraordinària, aguesta retribucion se pagarà proporcionaument ath temps de servicis efectivament prestats.

Quan era jornada de trabalh, durant es sies mesi immediatament anteriors as mesi de junh e deseme, sigue de jornada redusida, era quantitat dera paga extraordinària experimentarà era corresponenta reduccion proporcionau.

En cas de cessament en servici actiu, e quan se comencen licéncies sens dret a retribucion, era paga extra s'acreditarà eth dia de cessament e d'inici dera licéncia, damb referéncia ara situacion e es drets deth foncionari en aquera data, mès proporcionaument ath temps de servicis efectivament balhats.

Quan eth cessament de servici actiu sigue per jubilacion, mòrt o retirada, tanben se considerarà, entad açò qu'ei ara paga extraordinària, coma mes complit.

Eth periòde corresponent a cadua des pagues extraordinàries compren es sies mesi immediatament anteriors as mesi de junh e deseme. Quan eth temps sigue inferior a sies mesi, es periòdes, as efèctes de liquidacion, demoren establits dera manèra que seguís:

Paga extraordinària de junh: periòde der 1 de deseme enquiath 31 de mai immediatament anterior.

Paga extraordinària de deseme: periòde der 1 de junh enquiath 30 de noveme immediatament anterior.

24.2  Eth personau laborau perceberà dus pagues extraordinàries ar an, ua en mes de junh e auta en mes de deseem. Aguestes pagues includissen eth salari base e triènnis e eth 40% deth complement de destin. Se perceberàn cossent damb çò establit en article 24.1 d'aguest Convèni.

Article 25.

Antiquitat.
Eth personau fix e temporau deth Conselh Generau d'Aran a dret a percéber eth complement d'antiquitat cossent damb era Lei generau de Pressupòsti der Estat e era dera Generalitat de Catalunya.

Eth complement d'antiquitat se pagarà per cada tres ans de prestacion de servicis complits, tostemp que se complisquen es condicions entà perceber-les.

Se pague a compdar deth prumèr dia deth mes següent ath dera data ena quau se complisque eth tèrme deth triènni corresponent. En cas qu'eth tèrme coïncidisque damb eth dia 1 deth mes, se pague a compdar d'aguesta data.

Ath personau transferit se li reconeish era antiquitat dera Administracion de provenença.

Se reconeisherà eth temps de servicis prestats coma laborau en Conselh Generau d'Aran, tostemp qu'es extincions contractuaus siguen coma maxim de 6 mesi s'eth/era trabalhador/a ei nauament contractat.

Pr'amor dera omogeneïtat de trabalhs deth personau que balhe servicis ena Direccion Generau de Pompièrs e Proteccion Civil d'Aran e en TESVA, a efèctes d'antiquitat se poderàn computar es servicis prestats en andús lòcs indistintament.

Article 26.

Ores extraordinàries.

26.1  Entà pr'amor de seguir ua politica sociau solidària, qu'amie entà ua minima realizacion d'ores extraordinàries, totes dues parts decidissen redusir-les ath minim indispensable.

26.2  A era consideracion d'ora extraordinària cada ora de trabalh, degudament autorizada, que s'amie a tèrme de mès respècte ara durada maxima dera jornada ordinària de trabalh pactada en aguest Convèni.

26.3  Eth nombre d'ores extraordinàries non pòt pas èster superior a 80 ar an, exceptat des casi d'excès d'ores invertides entà previer o apariar sinistres e/o d'auti damnatges extraordinaris e urgents o eveniments extraordinaris enes servicis, sens damnatge de pagament com se se tractèsse d'ores extraordinàries.

26.4  Es ores extraordinàries se pagaràn ena quantitat fixada en tablèu inserit en aguest article, o ben se compensaràn de mutuau acòrd per temps equivalent de repòs retribuït, a rason d'ua ora trenta minutes per cada ora extraordinària, e dues ores per cada ora extraordinària de net e/o de hèsta, laguens des quate mesi següents ara sua realizacion. Aguestes ores compensades non computaràn as efèctes d'aquerò previst en apartat 3 precedent.

26.5  Qu'ei proïbit hèr ores extraordinàries en periòde nocturn cossent damb çò previst en article 36.1 der Estatut des trabalhadors, exceptat des casi que seguissen:

a) Entà pr'amor de previer o apariar sinistres o d'auti damnatges extraordinaris o urgents.

b) Perqué siguen era resulta d'irregularitats ena relèva de torns per causes non imputables ara Administracion.

Es caps de servicis e es directors des organismes an de préner es mesures necessàries entà velhar tà que non se hèsquen ores extraordinàries sens que siguen justificades peth foncionament des servicis.

26.6  Eth nombre maxim d'ores extraordinàries de possible realizacion annau a d'èster utilizat de manèra flexibla, que hèsque possible hèr-les en aqueri periòdes d'activitat quan sigue necessària ua intensificacion deth trabalh ena plantilha.

Eth prètz des ores extraordinàries qu'ei eth que figure enes tablèus que seguissen:

ON=ora extra normau; OE=ora extra, de hèsta e/o de net.

Article 27.

Viatges e diètes.

Pes viatges e desplaçaments que per besonhs deth trabalh o per manament dera Administracion agen d'efectuar es trabalhaires dehòra deth lòc a on demore eth corresponent centre de trabalh (era sedença deth Conselh Generau d'Aran - Vielha) se les aurà de pagar es diètes ena madeisha quantitat qu'en cada moment s'establisque entà tot eth personau dera administracion locau, segontes es normes e eth procediment que fixe eth Decrèt 337/1988, de 17 d'octobre, de regularizacion e actualizacion d'indemnizacions per rason de servicis dera Generalitat de Catalunya e eth Decrèt 74/2001, de 6 de març, de revision des somes d'indemnizacions per rason de servicis e que determinen es bases d'execucion deth pressupòst generau deth Conselh Generau d'Aran.

Es bases d'execucion deth pressupòst annau deth Conselh Gneerau d'Aran contemplen er impòrt des diètes e indemnizacions per comissions de servicis e era sua justificacion entà toti es grops.

Eth crubament des diètes e indemnizacions previstes en paragraf anterior aurà d'èster degudament justificat, e eth lotjament comportarà era presentacion dera factura corresponenta.

A: impòrt en èuros per lotjament.

M: manutencion (dinar e sopar).

D: dièta sancera.

Lotjament.

Dormir: 72,12 euros.

Manutencion.

Dinar: 18,33 euros.

Sopar: 18,33 euros.

Total: 36,66 euros.

Dièta sancera.

Lotjament + manutencion: 108,78 euros.

Aguesti impòrts s'actualitzaràn automaticament en madeish moment qu'era Generalitat de Catalunya ne realize e apròve ua revision des madeishi.

Prètz quilometratge: 0,23 euros/km.

Article 28.

Ròba de trabalh.

A tot eth personau qu'age de besonh portar ròba de trabalh, uniformes, complements e equips e elements de proteccion individuau entara prestacion de servicis, eth Conselh Generau d'Aran les ac a de procurar, d'acòrd damb es següents critèris:

Ròba de trabalh: annaument s'aprovedirà ath personau qu'ac age de besonh dera ròba de besonh entar ostiu e entar iuèrn.

Uniformes: annaument s'aprovedirà ath personau qu'ac age de besonh, a prepausa deth responsable dera unitat organica, d'un uniforme que serà alternativament d'iuèrn un an e d'ostiu ath següent.

Qu'ei obligatòri vestir era ròba de trabalh e/o uniforme en tota era jornada de trabalh.

Capítol 5.

Prestacions sociaus, licéncies e permisi.

Article 29.

Permisi.

Se concediràn permisi retribuïts e non recuperables pes causes que seguissen, degudament justificades:

a) Per rason de maridatge: eth/era trabalhador/a aurà dret a ua licéncia de quinze dies naturaus.

b) Pera neishença d'un hilh o pera mòrt, accident o malautia grèu, o espitalizacion deth conviuent o d'un membre dera familha, enquiath dusau grad d'afinitat o consanguinitat: dus dies. Se per quauqua d'aguestes causes, eth/era trabalhador/a a de besonh hèr un desplaçament, eth permís serà de quate dies.

c) Entà mudar-se de domicili sense cambi de demorança: un dia. Se compòrte desplaçament entà ua auta localitat dehòra dera Val d'Aran: enquia quate dies en foncion dera distància geografica.

d) Entà examens finaus en centres oficiaus: un dia. Entà d'autes pròves definitives e liberatòries: eth temps indispensable entà realizar-les.

e) Entà déuers inexcusables de caractèr public o personau: eth temps indispensable entà complir-les.

f) Per rason de maridatge d'un hilh o d'un membre dera familha enquiath dusau grad d'afinitat o consanguinitat: un dia se se celèbre laguens deth territòri de Catalonha e dus se se celèbre dehòra.

g) 9 dies d'ahèrs personaus sens justificacion. Eth gaudi d'aguesti dies de permís demorarà assubjectit as besonhs deth servici e s'aurà de hèr efectiu entre eth 1 de gèr e eth 31 de deseme deth madeish an. En cas que per besonhs deth servici eth Conselh Generau d'Aran non s'auesse autorizat eth gaudi d'aguesti dies laguens deth periòde dejà dit, en aguest cas concrèt es dies d'ahèrs personaus se poderàn gaudir enquiath 15 de gèr der an següent. Poderàn èster fraccionats en periòdes de 3h 30'.

Es dies 24 e 31 de deseme son hestats a compdar des 12:00 ores. En cas de gaudir d'un des dies d'ahèrs personaus en aguestes dues dates, aguesti computaràn coma dia fraccionat (3h 30').

Era sollicitud de gaudiment d'aguest permís per ahèrs personaus calerà presentar-la damb ua setmana d'antelacion, exceptat per causes degudament justificades.

h) Eth/era trabalhador/a damb un hilh naturau o adoptat de mens de 9 mesi aurà dret a un permís d'ua ora diària d'abséncia entà auer-ne suenh. Aguest periòde de temps pòt èster dividit en dues fraccions o ben èster substituït per ua reduccion dera jornada d'ua ora. S'eth pair e era mair son trabalhadors, sonque un d'eri poderà exercir aguest dret.

i) Eth/era trabalhador/a que, per rason de sauva legau, age suenh dirècte d'un mainatjon de mens de 6 ans o d'un discapacitat psiquic, fisic o sensoriau que non realize cap d'activitat retribuïda, aurà dret a ua reduccion d'un tèrç o dera mitat dera jornada de trabalh, damb era reduccion proporcionau des retribucions.

Era concession dera reduccion dera jornada per rason dera sauva legau ei incompatibla damb er exercici de quaussevolh auta activitat, sigue o non remunerada, durant er orari que sigue objècte dera reduccion.

Enes casi degudament justificats, entà encuedar-se dirèctament deth conviuent o d'un membre dera familha enquiath dusau grad de consanguinitat o afinitat que per rason d'edat, accident o malautia grèu non pogue valer-se per si madeish e non desvolope activitat retribuïda se poderà demanar tanben era reduccion d'un tèrç o dera mitat dera jornada de trabalh damb era reduccion proporcionau des retribucions.

Era reduccion de jornada que prevé aguest apartat constituís un dret individuau des trabalhadors/es. Totun açò, se dus o mès trabalhadors/es generèssen aguest dret peth madeish subjècte causant, eth sindic d'Aran poderà limitar eth sòn exercici simultanèu per rasons justificades de foncionament deth Conselh Generau d'Aran. En cas qu'andús trabalhadors solliciten era dessús dita reduccion de jornada se poderà autorizar s'andues jornades non coïncidissen.

Era concrecion orària e era determinacion deth periòde de gaudença deth permís de leitatge e dera reduccion de jornada, previstes enes apartats i) e j) d'aguest article, corresponerà ath/ara trabalhador/a laguens dera sua jornada ordinària. Eth/era trabalhador/a aurà de preavisar ath Conselh Generau d'Aran damb quinze dies d'auança ara data ena quau se reïncorporarà ara sua jornada ordinària.

En supausit de reduccion d'un tèrç dera jornada de trebalh per rason de guarda legau d'un mainatjon naturau, adoptat e/o acuelhut, es trebalhadors deth Conselh an dret a percéber eth 100% dera retribucion enquia qu'er mainatge age un an coma maxim e a compdar dera finalizacion deth periòde de lactància, qu'ei aquest en quau eth nadon a 9 mesi complerts.

S'an d'auer en compde es besonhs especiaus des trebalhadors qu'an hilh damb discapacitacion psiquica, fisica o sensoriau, coma mínim, mès flexibilitat orària, que les permete conciliar es oraris des centres d'educacion especiau, o d'auti centres a on eth hilh o hilha discapacitat recebe atencion damb es oraris des pròpris lòcs de trebalh, en tot auer en compde era situacion deth domicili familiar. Ad aguesti efèctes, eth/era trebalhador/a gaudís de dus ores de flexibilitat orària diària, que s'auràn de recuperar ena madeisha jornada.

Se pòt autrejar tanben as foncionaris damb hilhs discapacitats un permís retribuït entà assistir a reünions de coordinacion ordinària damb finalitats psicopedagogiques damb eth centre d'educacion especiau o d'atencion precoça a on recebe tractament eth hilh o hilha, o ben entà acompanhar-lo s'a de recéber supòrt addicionau en àmbit sanitari, durant eth temps indispensable.

j) Es trabalhadores encinta auràn dret a absentar-se deth trabalh damb dret a remuneracion, entara realizacion d'examens prenataus e tecniques de preparacion ath part, damb er avís prealable ara Administracion e justificacion deth besonh dera sua realizacion laguens dera jornada de trabalh (tau e coma prevé er article 26.4, dera Lei 31/95, de 8 de noveme de Prevencion de Risques Laboraus).

Es dies de permís que se remassen enes apartats b), c) d'aguest article se poderàn tier, laguens deth tèrme de dètz dies a compdar deth succès, a volontat dera trabalhadora.

k) Entà assistir ath mètge tractant, per malautia deth/dera pròpri/a trabalhador/a o ben per visita medicau des hilhs menors de 14 ans o familhars de prumèr grad de consanguinitat que convisquen damb eth/era trabalhador/a e non se tenguen per si madeishi: eth temps indispensable entà efectuar era dita visita medicau, e que calerà tostemp aportar eth corresponent document justificatiu medicau.

Article 30.

Licéncies.

Ath personau damb caractèr laborau fix, se le poderàn autrejar es licéncies que seguissen:

Se poderà concedir licéncia entà hèr estudis sus matèries dirèctament relacionades damb eth lòc de trabalh, tostemp que i age un rapòrt favorable deth cap dera unitat organica ena quau eth/era trabalhador/a prèste servicis. S'aguesta licéncia se concedís per interès pròpri dera Administracion, eth trabalhaire a dret a crubar totes es retribucions.

Se poderàn concedir licéncies entà ahèrs pròpris sens cap de retribucion, era durada somada des quaus non poderà despassar en cap de cas es sies mesi cada dus ans. Era concession d'aguesta licéncia ei subordinada as besonhs deth servici.

Es licéncies entà exercir foncions sindicaus, de formacion sindicau o de representacion de personau se basaràn en aquerò que s'establisque legaument sus aguesta matèria.

Se poderàn concedir licéncies sens cap retribucion entath personau qu'ac sollicite quan se tracte d'un cargue electiu a nivèu autonomic, provinciau o estatau.

Entà encuedar-se d'un membre dera familha enquiath dusau grad de consanguinitat o d'afinitat, en casi de malauties grèus, se pòt concedir ua licéncia de 3 mesi, prorogables excepcionaument a tres mesi mès, s'eth hèt persistís, sense retribucion.

Article 31.

Suspension deth contracte de trabalh.

Sens damnatge de çò que dispausen es articles 45 a 48 der Estatut des trabalhadors, es trabalhadors/es an dret ara suspension deth sòn contracte enes casi següents:

31.1  Excedéncia volontària.

Se regule d'acòrd damb era normativa aplicabla en matèria de Foncion Publica dera Generalitat de Catalunya, article 86.2.a) deth Decrèt Legislatiu 1/97 de 31 d'octobre.

31.1.1 Es trabalhadors/es damb excedéncia volontària mantien eth dret preferent ara reentrada en centre, departament, organisme o quin aute lòc que sigue deth Conselh Generau d'Aran, enes places vacantes dera madeisha o parièra categoria laguens deth madeish grop en quau se produïsquen.

En cas que non i age cap de plaça vacanta dotada pressupostàriament e non aucupada, calerà seguir er orde de prelacion que seguís:

S'existissen places vacantes aucupades per trabalhadors/es damb contracte d'interinitat, s'extingirà eth de mens antiquitat, en considerar era reïncorporacion coma provision definitiva.

S'existissen places vacantes reservades, era reentrada se harà efectiva coma provision provisionau, e serà obligatòria era participacion deth/dera trabalhador/a en prumèr concors de cambi de destinacion que se convòque.

S'existissen places vacantes a suprimir, era rentrada se harà efectiva provisionaument, e serà obligatòria era participacion deth/dera trabalhador/a en prumèr concors de cambi de destinacion, o se poderà procedir ara mobilitat foncionau d'aguest.

Se dempús d'aguest procès non s'a trobat cap de plaça, era rentrada s'efectuarà mejançant era sua participacion en posteriors concorsi de cambi de destinacion.

31.1.2 Totun aquerò dejà dit, en cas que, en moment de sollicitar era rentrada, s'agen convocat concorsi de cambi de destinacion entà lòcs de categoria professionau igual o parièra, eth/era trabalhador/a excedent i aurà de participar necessàriament. Per categoria parièra se compren aquera includida laguens deth madeish grop retributiu que, peth contengut tecnic des sues foncions, pogue èster desvolopat damb eficàcia peth/pera trabalhador/a que n'a ua auta, en foncion deth sòn nivèu d'aptitud e abiletats. Aguesta reïncorporacion comportarà era adeqüacion ara naua categoria professionau.

31.1.3 Era negativa deth/dera trabalhador/a a reïncorporar-se ath lòc de trabalh aufrit o a participar enes concorsi que se li agen aufrit documentaument implique era renóncia ath sòn dret per desistiment volontari, atau com era extincion dera relacion contractuau.

31.2  Excedéncia entà encuedar-se de membres dera familha:

Es trabalhadors/es an dret a un periòde d'excedéncia non superior a tres ans entà encuedar-se de cada hilh neishut o adoptat, a compdar dera data dera sua neishença, jos era condicion que quan eth hilh neishut o adoptat hèsque es tres ans d'edat s'acabe eth dret a gaudir d'aguesta sòrta d'excedéncia. Eth periòde de demorança en aguesta situacion serà compdabilizat a efèctes d'antiquitat.

Durant eth prumèr an a compdar der inici dera excedéncia entà encuedar-se de membres dera familha, eth/era trabalhador/a a dret ara resèrva deth sòn lòc de trabalh.

Totun açò, se pendent eth periòde d'aplicacion d'aguest convèni se modifique era normativa reguladora d'aguesta sòrta d'excedéncia, es parts auràn d'acordar era sua aplicacion entath personau laborau sosmetut ad aguest Convèni collectiu.

Eth personau temporari tanben se poderà acuélher ara excedéncia volontària entà encuedar-se deth hilh. Aguest personau aurà dret a retornar entath lòc de trabalh qu'aucupaue en tèrme d'un an. Eth cessament d'aguest personau se produsirà enes madeishes condicions qu'entath cas qu'aucupèsse eth lòc de trabalh efectivament e exprèssament peth transcors dera data d'acabament deth contracte de trabalh qu'auessen convengut damb eth Conselh Generau d'Aran.

31.3  Es trabalhadors/es an dret a un periòde d'excedéncia de durada non superiora a 1 an, entà encuedar-se d'un membre dera familha, enquiath dusau grad de consanguinitat o afinitat, que per rasons d'edat, accident o malautia non se pogue tier peth sòn compde e non age ua activitat retribuïda.

Era excedéncia prevista en aguest apartat constituís un dret individuau des trabalhadors/es. Se dus o mès trabalhadors/es deth Conselh Generau d'Aran generèssen aguest dret peth madeish subjècte causant, eth sindic d'Aran poderà limitar eth sòn exercici simultanèu per rasons justificades de foncionament deth Departament.

Quan un nau hilh o membre dera familha motivèsse un aute periòde d'excedéncia, eth començament d'aguest acabarà damb eth que se gaudisque.

31.4  Es auti casi administratius.

Eth personau laborau fix deth Conselh Generau d'Aran aurà dret a gaudir dera rèsta de casi administratius que non s'an exprèssament referenciat en aguest convèni e que reconeish eth Decrèt legislatiu 1/97, de 31 d'octobre, enes casi e condicions que s'i establissen.

31.5  Maternitat.

En cas de part, era suspension dera relacion laborau a ua durada de setze setmanes ininterrompudes ampliables per part multiple en dues setmanes mès entà cada hilh a compdar deth segon. Eth periòde de suspension se distribuís segon era opcion dera interessada tostemp que sies setmanes siguen immediatament dempús deth part, e d'aguestes sies setmanes pòt hèr-ne us eth pair entà encuedar-se deth hilh, en cas de decès dera mair.

Totun açò, en cas qu'era mair e eth pair trabalhen, aquera, sens qu'açò afècte as sies setmanes immediatament posteriores ath part de repòs obligatòri, pòt optar perqué eth pair gaudisque d'ua part determinada e ininterrompuda deth periòde de repòs pòstpart, ja sigue simultanèament o successivament ath dera mair.

Entad açò qu'ei as casi d'adopcion e acuèlh, autant preadoptiva com permanenta, d'un hilh de mens de 6 ans, era suspension aurà ua durada de setze setmanes ininterrompudes, ampliabla enes casi d'adopcion o acuèlh multiple en dues setmanes mès per cada hilh a compdar deth segon, compdades a eleccion deth/dera trabalhador/a, ben a compdar dera resolucion administrativa o judiciau d'acuèlh, ben a compdar dera resolucion judiciau pera quau se constituís era adopcion.

Enes casi d'adopcion o acuèlh, tant preadoptiva com permanenta, d'un hilh de mès de 6 ans, era suspension aurà ua durada de setze setmanes quan se tracte de menors discapacitats o menscapacitats o que pes sues circonstàncies e experiéncies personaus, o per provier der estrangèr, agen especiaus dificultats d'insercion sociau e familhau degudament acreditades pes servicis sociaus corresponents.

En cas qu'eth pair e era mair trabalhen, eth periòde de suspension se distribuirà com volguen es interessats, que poderàn gaudir-lo de manèra simultanèa o successiva, tostemp damb periòdes ininterromputs e damb es limits remercats.

Enes casi de gaudiment simultanèu deth periòde de repòs, era soma d'aguest non poderà pas despassar es setze setmanes previstes enes apartats anteriors o des que corresponguen en cas de part multiple.

Enes casi d'adopcion internacionau, quan sigue de besonh eth desplaçament prealable des pairs entath país d'origen der adoptat, eth periòde de suspension poderà començar enquia quate setmanes abantes dera resolucion pera quau se constituís era adopcion.

31.6  Suspension deth contracte de trabalh per privacion de libertat.

Da dret ara resèrva dera plaça peth temps necessari en tot que non i age senténcia condamnatòria, includides er arrèstament preventiu e era preson provisionau.

31.7  Suspension deth contracte en cas de risc pendent eth prenhatge.

Aguesta situacion se produsís quan era hemna trabalhadora a de cambiar de lòc de trabalh per un aute de compatible damb eth sòn estat, enes tèrmes previsti en article 26.3 dera Lei 31/1995, de 8 de noveme, de prevencion de risques laboraus, e aguest cambi de lòc non resulte tecnicament o objectivament possible, o non pogue rasonablament exigir-se per motius justificats.

Da dret ara resèrva deth lòc de trabalh e acabarà eth dia que comence era suspension deth contracte per maternitat biologica o desapareishe era impossibilitat dera trabalhadora de reïncorporar-se ath sòn lòc anterior o a un aute compatible damb eth sòn estat.

Article 32.

Jubilacion.

32.1  Jubilacion obligada.

a) Laguens dera politica de solidaritat ara promocion der emplec en domeni deth Conselh Generau d'Aran e organismes includits en sòn camp d'aplicacion, era jubilacion ei obligatòria quan eth/era trabalhador/a artenh es 65 ans d'edat.

b) Era edat de jubilacion establida en darrèr paragraf se considère sens damnatge que tot trabalhador pogue completar es periòdes de caréncia entara jubilacion, en quau cas era jubilacion obligatòria s'a de produsir en moment qu'eth/era trabalhador/a complète es nomentats periòdes de caréncia ena cotizacion ara Seguretat Sociau.

32.2  Jubilacion parciau: cossent damb çò que dispausen eth Reiau Decrèt 144/1999, de 29 de gèr e eth Reiau Decrèt lei 15/1998, de 27 de noveme, es trabalhadors/es contractats/des a jornada complèta qu'agen entre 60 e 65 ans e complisquen es condicions exigides per auer dret ara pension contributiva de jubilacion dera Seguretat Sociau, poderà accedir ara jubilacion parciau enes tèrmes que seguissen:

a) Eth/era trabalhador/a concertarà, prealable acòrd damb eth Departament d'adscripcion, un contracte a temps parciau, que consistirà en ua reduccion dera jornada de trabalh e deth sòn salari, cossent damb cò que dispause er article 12 der Estatut des trabalhadors, damb es modificacions introdusides pera Lei 54/1999, de 29 de deseme.

b) Eth Conselh Generau d'Aran concertarà simultanèament damb un/ua aute/a trabalhador/a en situacion de desòbrament un contracte de relèva, era durada deth quau serà era madeisha deth temps que li manque ath/ara trabalhador/a substituït/da enquia auer era edat de 65 ans de jubilacion obligatòria.

Era jornada de trabalh d'aguest/a trabalhador/a serà coma minim, igual ara reduccion dera jornada convenguda peth/pera trabalhador/a substituït en madeish lòc de trabalh o en un aute deth madeish grop professionau o categoria parièra.

D'aguestes contractacions s'informarà as representants des trabalhaires deth Conselh Generau d'Aran.

Article 33.

Responsabilitat civil:

Eth Conselh Generau d'Aran se harà cargue, per si madeish o mejançant era cobertura d'ua polissa d'assegurances contractada as efèctes, dera responsabilitat civil de toti es trabalhadors/es deth Conselh Generau d'Aran tostemp que sigue era resulta dera realizacion de quaussevolh actuacion qu'aguesti trabalhaires pòrten a tèrme en relacion damb es foncions entàs quaus agen estat contractats o que li agen estat encomanades, ja sigue laguens o dehòra deth centre de trabalh o in itinere.

Tostemp e quan non i age culpa ne negligéncia grèu per part deth/dera trabalhador/a.

Article 34.

Justificacion d'abséncies.

34.1  Sens perjudici dera pausa establida en article 11.1, es abséncies durant era jornada sonque se pòden produsir per besonhs deth servei tostemps que agen estat prèviament autorizades, o per rasons d0urgéncia prèvia autotizacion deth/dera cap dera unitat organica corresponenta.

34.2  Es abséncies, faltes de punturalitat e de permanéncia motivades per malautia o incapacitat se justificaràn as respectius superiors, es quaus ac notificaràn ara unitat de personau corresponent e poderàn èster objècte de comprobacion pera Administracion.

Era presentacion deth comunicat de baisha per malautia o accident expedit peth mètge competent ei obligatòria a compdar des deth moment en qué se produsís eth hèt causant, e en tot cas, en tèrme de tres dies des dera sua expedicion. Era obligatorietat de presentacion des comunicats de baisha, es corresponents modèls e es comunicats de confirmacion s'adaptaràn ath sistèma deth regim generau dera Seguretat Social.

En cas de baisha per malautia e/o accident comun, s'aurà dret a percéber eth 90% deth salari brut mesadèr deth trebalhador des deth prumèr dia dera baisha e calerà aportar tostemps era baisha medicau e/o eth corresponent justificant deth mètge.

En cas de baisha per accident de trabalh, se crube, des deth prumèr dia, eth 100% dera basa reguladora.

Quinsevolha indisposicion e/o abséncia non justificada descompdarà dera nomina, previ informe deth cap dera unitat organica.

Article 35.

Polisses d'assegurances.

Se contractarà, damb cargue enes pressupòsti, ua polissa d'assegurança entà accidents qu'a de compréner tot eth personau laborau includit en domeni deth 3au Convèni. Era assegurança a d'emparar era mòrt per accident o incapacitat permanenta absoluda per accident. S'aurà dret ara assegurança tant s'es eveniments ac son per causa laborau com se non son per causa laborau. Eth sòn espaci temporau son es 24 ores deth dia durant tot er an.

Eth capitau a crubar serà de 36.060,73 èuros en cas de mòrt per accident e d'incapacitat permanenta absoluda, e de 18.030,36 èuros en cas d'incapacitat permanenta totau, d'acòrd damb es condicions qu'era polissa d'assegurances establisque. Des capitaus a crubar dessús dits, eth personau dera D. G. de Pompièrs e Proteccion Civiu dispausarà d'ua polissa complementària en cas qu'era mòrt e/o invalisa se produïsque en acte de servici, e en aguest cas es capitaus coberts pugen a 60.101,21 èuros en cas de mòrt per accident e 72.121,45 èuros en cas d'incapacitat permanenta o absoluda.

Entath personau deth collectiu de guardes de Miei Ambient, se dispausarà d'ua polissa complementària en cas qu'era mòrt e/o invalisa se produïsque en acte de servici, e en aguest cas es capitaus coberts pugen a 48.080,97 èuros en cas de mòrt per accident e 72.121,45 èuros en cas d'incapacitat permanenta o absoluda.

Article 36.

Mielhora sociau.

36.1  S'incorpòre coma mielhora sociau era contractacion d'ua polissa d'assisténcia sanitària damb era modalitat "ADESLAS COMPLETA", entath personau laborau deth Conselh Generau d'Aran qu'age dret cossent damb çò qu'establís eth punt 36.3.

36.2  Eth Conselh tanben a negociat damb era companhia asseguradora era possibilitat de formalizar una polissa complementària d'assisténcia sanitària entàs beneficiaris deth treballador, damb ues condicions mès ventatjoses qu'es vigentes en mercat assegurador actuau. En aguesta polissa de beneficiaris s'i poderàn includir eth cònjuge e hilhs deth trebalhador.

36.3  Es critèris de besonh entà poder auer dret ara nomentada polissa e per tant includir ath personau, son:

Cau qu'es persones prepausades formen part dera plantilha e qu'es lòcs figuren ena relacion de lòcs de trebalh deth Conselh Generau d'Aran.

Aqueri trebalhadors damb contractes de substitucion, d'acumulacion de prètzhèts, circomstàncies eventuaus dera produccion, òbra o servici determinat o d'insercion, non poderàn formar part dera polissa collectiva, exceptat s'ei prevista e pressupostada era sua permanéncia.

Cau qu'es trebalhadors trebalhen a jornada completa e tot er an continuat sense interrupcions.

36.4  Era vigéncia d'aguesta polissa serà indefinida, tostemps e quan sigue referenciada en Convèni Collectiu coma Mielhora Sociau entàs trebalhadors.

36.5  Entà futures incorporacions de personau laborau as efèctes d'aguesta mielhora, serà de besonh aprovar era sua incorporacion ara polissa mejançant era corresponenta aprobacion per Conselh de Govèrn, e tostemps qu'era continuïtat contractuau sigue superiora a 6 mesi.

Capítol 6.

Garantides sindicaus.

Article 37.

Seguretat e salut laborau.

37.1  Eth Conselh Generau d'Aran se compromet a potenciar era obtencion d'ua cultura preventiva en totes es sues estructures administratives entà pr'amor qu'en totes es actuacions s'agen en compde coma prioritat, era seguretat e era salut des trabalhadors/es. Se constituïrà un comitat de salut laborau cossent damb çò que prevé era Lei 31/95, de 8 de noveme, de prevencion de Risques Laboraus e eth Departament de Servicis de Prevencion.

37.2  Eth Conselh Generau d'Aran establirà es mesures de coordinacion necessàries damb es empreses publiques, consòrcis e d'autes empreses qu'age contractades, entà garantir qu'eth personau que i trabalhe age era empara e era proteccion apropriades.

37.3  Eth Conselh Generau d'Aran se compromet a controtlar e susvelhar, enes sues dependéncies, era realizacion de tractaments damb plaguicides d'us ambient, entà esvitar possibles risques o accidents as sòns trabalhadors/es.

Article 38.

Drets de representacion collectiva e d'amassada des trabalhadors/es deth Conselh Generau d'Aran.

38.1  Participacion.

De conformitat damb çò que dispause er article 4 der Estatut des trabalhadors, sens qu'açò afècte as capítols 1 e 2 deth títol 2 dera nomentada Lei, es trabalhadors/es que prèsten servicis en Conselh Generau d'Aran an dret a participar-i mejançant es organs de representacion regulats en aguest capítol, d'acòrd damb era disposicion addicionau 5 dera Lei 9/1987, de 12 de mai.

Article 39.

Amassades e assemblades.

Es delegats de personau, es representants des trebalhadors e es seccions sindicaus legaument acreditats ena Administracion pòden convocar amassades e assemblades enes centres de trabalh laguens der orari de laborau, tostemp que se comencen ua ora abantes dera fin dera jornada. En quaussevolh cas, era realizacion d'amassades o d'assemblades non a de perjudicar pas era prestacion de servicis.

Eth preavís de convocatòria s'a de presentar ara Direccion Executiua deth Conselh Generau d'Aran, damb ua auança minima de 48 ores, acompanhat der orde deth dia a tractar ena amassada o assemblada.

Article 40.

Representacion sindicau.

40.1  Era Administracion e es sindicats signataris d'aguest Convèni se comprometen a promòir es condicions que hèsquen possible eth plen desvolopament dera libertat sindicau, reconeishuda en article 28 dera Constitucion e ena Lei organica 11/1985, de 2 d'agost, de libertat sindicau.

Eth Conselh facilitarà ara Comission paritària e as representants sindicaus es lòcs e es mejans materiaus de besonh entath degut compliment des sues foncions, atau coma eth sòn mantieniment ordinari.

40.2  Era activitat sindicau deth Conselh Generau d'Aran s'a de regular segontes çò que dispause eth títol 4 dera Lei organica de libertat sindicau, e çò qu'establís aguest Convèni.

40.3  Acumulacion d'ores sindicaus.

De conformitat damb çò que se dispause en article 68.5 deth Tèxte rehèt der Estatut des trabalhadors e en article 10.3 dera LOLS, es membres deth Comitat d'empresa poderàn acumular ores sindicaus dera manèra que seguís:

Es acumulacions d'ores de crèdit mesadèr se harà efectiva, coma maxim, a favor deth nombre de persones resultant de somar es membres deth Comitat d'empresa diferents organismes e delegats damb dret a ores de cadua des organizacions sindicaus.

Era organizacion sindicau corresponenta les a de prepausar laguens dera prumèra quinzea deth mes entà hèr-les efectives eth prumèr dia deth mes següent, ara Direccion Executiva deth Conselh Generau d'Aran. Entath sòn gaudiment qu'ei de besonh era comunicacion prealabla deth responsable de Recorsi Umans que, en quaussevolh cas, s'a d'efectuar abantes de quinze dies.

Es proposicions d'acumulacion d'ores an d'anar acompanhades dera renóncia, per escrit, deth membre deth Comitat d'empresa que les cedís. Quan eth cedent sigue un delegat sindicau, era sua renóncia per escrit pòt èster substituïda per un escrit der organisme sindicau competent dera organizacion sindicau dera quau se tracte. Ad aguesti efèctes, er organ sindicau competent a d'èster acreditat, prealablament per escrit. En toti es casi cau adjúnher, tanben per escrit, era acceptacion dera persona que recep era acumulacion d'ores.

Es ores sindicaus son de gaudi mesadèr e non se pòden acumular pas d'un mes tar aute. Es preavisi entà gaudir des crèdits oraris se procurarà efectuar-les, damb caractèr generau, damb 48 ores minimes d'auança.

Tot eth temps necessari entà desvolopar es foncions derivades des competéncies de representacion des emplegats publics e d'accion sindicau s'efectuaràn damb cargue en recompde de crèdit orari mesadèr e retribuït, explicitat en punt precedent, e per aguesta rason se consumirà sens que se pogue superar eth maxim totau atribuït a cada organizacion sindicau.

Capítol 7.

Regim disciplinari.

Article 41.

41.1  Eth Conselh Generau d'Aran a d'emparar ath sòn personau en exercici des sues foncions e li a d'autrejar era consideracion sociau deguda ara sua jerarquia e ara dignitat deth servici public.

41.2  Es trabalhadors/es an dret a èster assistits e protegits peth Conselh Generau d'Aran deuant de tota menaça, otratge, injúria, calómnia, difamacion e, en generau, de quaussevolh atemptat contra es sues persones o es sòns bens, per rason der exercici des sues foncions.

Article 42.

Es trabalhadors/es deth Conselh Generau d'Aran, pòden èster sancionats per incompliments laboraus e en foncion dera gradacion de fautes e sancions que recuelhen es articles següents:

Article 43.

Son fautes leugères es que seguissen:

a) Era incorreccion damb eth public e damb es companhs o subordinats.

b) Eth retard, era negligéncia e era deishadesa en compliment des sòns prètzhèts.

c) Era non-comunicacion damb era deguda auança dera manca d'assisténcia ath trabalh per causa justificada, exceptat que se pròve era impossibilitat de hè'c.

d) Era manca d'assisténcia ath trabalh sens causa justificada, d'un o dus dies ath mes.

e) Es fautes repetides de puntualitat sens causa justificada de tres a cinc dies ath mes.

f) Eth descuet ena conservacion des locaus, materiau e documents des servicis.

g) Abandon brèu o injustificat deth lòc de trabalh quan non compòrte perjudici ath Servici.

Article 44.

Son fautes grèus es següentes:

a) Era manca de disciplina en trabalh o deth respècte degut as superiors, inferiors e rèsta des companhs, tostemp que non pogue èster considerada plan grèu.

b) Er incompliment des manaments e instruccions des superiors e des obligacions concrètes deth lòc de trabalh tostemp que non pogue èster considerat plan grèu.

c) Era desconsideracion damb eth public ena prestacion deth servici, tostemp qu'aguesta non sigue plan grèu.

d) Er incompliment des normes e mesures d'igièna e seguretat e salut laborau establides en trabalh quan se'n pogue derivar risc entara salut e era integritat fisica deth/dera trabalhador/a o des auti/autes trabalhadors/es, sens que s'age produsit cap de mau.

e) Era manca d'assisténcia ath trabalh sens causa justificada durant cinc dies ath mes.

f) Es fautes repetides de puntualitat sens causa justificada durant mès de cinc dies e mens de dètz ath mes.

g) Er abandon deth trabalh sens causa justificada que provòque perjudici ath servici tostemp que non pogue èster considerada plan grèu.

h) Era simulacion de malautia o accident.

i) Era disminucion contunhada e volontària en rendement deth trabalh normau o pactat, tostemp que non pogue èster considerada plan grèu.

j) Era negligéncia que pogue provocar damnatges grèus ena conservacion des locaus, materiaus o documents de servicis e tostemp qu'aguesti damnatges non se produsisquen.

k) Er exercici d'activitats professionaus, publiques o privades, sens auer sollicitat autorizacion de compatibilitat.

l) Era reïncidéncia en ua fauta leugèra encara que sigue de diferent caractèr laguens d'un madeish trimèstre, quan s'agen produsit sancions per aguesta rason.

Article 45.

Son fautes plan grèus es següentes:

a) Es fautes reiterades de puntualitat non justificades durant mès de 10 dies en un mes.

b) Era manca d'assisténcia ath trabalh non justificada durant mès de deu dies ath mes.

c) Era indisciplina o desaubediença en trabalh.

d) Es aufenses verbaus o fisiques as caps o cargues deth Conselh Generau d'Aran o a membres dera familha que convisquen damb eri.

e) Era transgression dera bona fe contractuau, atau com er abús de confiança en desvolopament deth trabalh.

f) Era disminucion contunhada e volontària en rendement de trabalh normau o pactat.

g) Era briaguèra abituau o toxicomania se repercutissen negativament en trabalh.

h) Er assietjament sexuau.

i) Era reïncidéncia en fautes grèus, encara que siguen de diferent caractèr, laguens d'un periòde de sies mesi, tostemp que ja s'auèsse produsit sancion per aguesta rason.

Article 46.

Es sancions que se pòden impausar en foncion dera qualificacion des fautes son es que seguissen:

a) Per fautes leugères:

Admonestacion verbau o per escrit.

Suspension d'emplec e salari enquia 3 dies de durada.

b) Per fautes grèus:

Admonestacion per escrit.

Suspension d'emplec e salari entre quate dies e un mes.

Suspension deth dret a assistir a pròves selectives o concors de promocion per un periòde d'un a dus ans.

c) Per fautes plan grèus:

Suspension d'emplec e salari d'un a tres mesi.

Inabilitacion entara promocion per un periòde de dus a sis ans.

Conget disciplinari.

Article 47.

Procediment sancionador.

Quan eth/era trabalhador/a siguesse representant legau des trabalhadors/es o delegat sindicau, procedirà era dubertura d'expedient Contradictòri, en quau seràn escotats, ath delà der interessat, es auti membres dera representacion ara quau apertien, se n'i auesse. E tot açò, en fautes grèus e plan grèus.

Enes fautes plan grèus, s'eth trabalhaire siguesse afiliat a un sindicat e era administracion n'age constància, aurà de dar audiéncia prealabla as delegats sindicaus dera seccion sindicau corresponenta a dit sindicat.

En toti es auti casi, eth formalisme dera sancion serà eth qu'establís er Estatut des trabalhadors, normativa ara quau se remeten es parts en aguesta matèria.

Quan eth Conselh Generau d'Aran age coneishença d'ofici o per denóncia d'ua accion hèta per part d'un trabalhaire que pòt qualificar-se de grèu o de plan grèu e damb grèus repercussions entath servici, se li daurirà expedient disciplinari cossent damb eth procediment mercat.

Article 48.

Es caps superiors que tolèren o amaguen es fautes des subordinats cometeràn responsabilitat e receberàn era correccion e era sancion que sigue pertinenta, en tot tier en compde era que se li pausarà ar autor, era intencionalitat, era perturbacion entath servici, er atemptat ara dignitat dera Administracion e era reiteracion o reïncidéncia dera tolerància o er encobriment dejà dits.

Article 49.

Quaussevolh trabalhador/a pòt balhar compde per escrit, per si madeish o mejançant es sòns representants, des actes que signifiquen fautes de respècte ara sua intimitat o ara consideracion deguda ara sua dignitat umana o laborau. Era Administracion, per miei der organisme directiu ath quau demore estacat er interessat, daurirà era oportuna informacion e s'instruirà, se procedís, er expedient disciplinari que sigue pertinent.

Disposicion derogatòria.

Demore derogat eth 2au Convèni collectiu, en vigor damb anterioritat ad aguest.

Disposicions addicionaus.

Primera. Durant era vigéncia d'aguest convèni, tot acòrd o disposicion en matèria sociau o economica qu'afecte ath personau d'aguest convèni e que se produsisque per part dera Administracion Estatau e/o autonomica serà motiu de comentari en marc dera Comission de Seguiment.

Dusau. Toti es beneficis e drets pactats en aguest convèni relatius a conjuges e/o parelhes de trebalhadors s'aplicaràn ena madeisha mesura entàs parelhes de hèt damb independéncia dera sua orientacion sexual e cossent damb era normativa vigenta.

Tresau. Un còp signat pes parts e en vigor, era corporacion a d'editar aguest convèni, e distribuir-lo a cadun/a des trebalhadors/es deth Conselh en tèrme de quinze dies.

Quatau. Condicions mès beneficioses.

Se respectarà "ad personam", coma condicions mès beneficioses, es reconeishudes en aguest Convèni Collectiu.

Annèxes.

Ara seguida se relacionen es annèxi que regularàn es peculiaritats des diferents collectius de personau laborau deth Conselh Generau d'Aran.

S'entén qu'entà tot aquerò que non sigue degudament especificat en aguesti annèxi, se les aplicarà çò establit en Convèni Col-lectiu damb caractèr generau entà tota eth rèste de personau.

Es collectius afectats son es següents:

Annèx 1: Personau Direccon Generau de Pompièrs e Proteccion Civil.

Annèx 2: Personau Direccion Generau de Pompièrs e Proteccion Civil, Elipòrt.

Annèx 3: Guardes de Miei Ambient.

Annèx 4: Personau Adscrit ath Servici de Gestion de Residus.

Annèx 5: Personau de Limpiesa.

Annèx 6: Auxiliars de Convèrsa.

Annèx 7: Personau Departament de Cultura.

Annèx 8: Personau de Torisme Val d'Aran.

Annèx 9: Personau contractat entà Plans Ocupacionaus. Filons d'aucupacion.

Annèx 1.

Personau Direccion Generau de Pompièrs e Proteccion Civil

1. Domeni personau.

Aguest annèx ei d'aplicacion ath personau laborau que preste es sòns servicis ena Direccion Generau de Pompièrs e Proteccion Civil, eth prètzhèt abituau e normau des quaus consistís en manteniment e era atencion telefonica des parcs de Pompièrs e des bens que depenen d'aguesta Direccion Generau de Pompièrs (parcs, magasèms, elipòrt, veïculs, materiau diuèrs, etc).

2. Classificacion professionau.

Eth personau dera Direccion Generau de Pompièrs e Proteccion Civil aucuparà lòcs de trabalh en foncion des categories professionaus establides ena relacion de lòcs de trabalh deth Conselh Generau d'Aran.

En aguest sentit eth Conselh se compromet a cercar ua modalitat contractuau que s'adeqüi as naues exigéncies dera madeisha DG.

3. Organizacion dera jornada laborau.

3.1  Cossent damb es besonhs deth servici, s'establís ua jornada ordinària qu'ei de 1.800 ores en recompde annau, e en diferents oraris en foncion des besonhs deth servici e en diferents torns (dia/net), segontes se determine enes calendaris laboraus que se negociaràn cada an. Es trebalhadors afectats per aguesta jornada e oraris especiaus an dret a percéber eth complement retributiu establit en apartat 6 d'aguest annèx.

3.2  Eth personau dera Direccion Generau de Pompièrs e Proteccion Civil, en auer ua jornada laborau per torns, aurà de compdar damb eth calendari de trabalh de tot er an abantes deth 15 de deseme der an anterior, que serà elaborat e aprovat de mutuau acòrd entre era empresa e personau de Pompièrs e Proteccion Civil, e consensuat posteriorament pera comission paritària.

3.3  Eth personau que forme part dera Direccion Generau de Pompièrs e Proteccion Civiu a dret a escambiar-se entre eri es guàrdies qu'agen assignades. Auràn de hèr saber aguesti cambis per escrit ara Direccion Generau de Pompièrs e Proteccion Civil damb 24 ores d'auança.

4. Ores extraordinàries.

4.1  Es ores que per besonh deth servici e degudament autorizades se realizen de mès en recompde setmanau e/o anuau dera jornada de treball efectiu e que non agen era consideracion de guàrdia de disponibilitat ne d'atencion telefonica an era consideracion d'ores extraordinàries. A efèctes retributius aguestes ores se contemplen enes madeishi tèrmes establits en article 29 d'aguest convèni.

5. Substitucion des guàrdies per besonh deth servici:

5.1  En cas qu'un trebalhador non pogue complir damb eth sòn calendari laborau per motius de malautia o assisténcia a un servici urgent, eth Director Generau poderà optar per corbir eth corresponent torn damb un aute trebalhador qu'aqueth dia sigue de hèsta (tostemps compdant damb era acceptacion per part d'aguest trebalhador).

5.2  Aguestes guàrdies de substitucion s'adòpten coma mesura excepcionau e en foncion des besonhs deth servici, ja qu'eth Conselh Generau se compromet a cercar un modèl alternatiu que permete garantir tot er an es servicis assignats e reorganizats damb futures incorporacions de personau.

Atau donques, quan per besonhs deth servici s' efectuen aguestes substitucions durant er an 2004 aguesti auràn era consideracion de :

Guàrdia o dia de 9 h.

Eth trebalhador hè ua jornada de 9 h., comence tàs 9 deth maitin enquias 6 dera tarde e ocupe es ores a realizar eth sòn prètzhèt abituau (mantieniments diuèrsi, administracion, assisténcia a servicis,...)

Guàrdia o dia de 12 h.

Eth treballador hè ua jornada de 12 h, comence tàs 9 deth maitin enquias 21h dera net, e ocupe es ores principaument a atier eth telefon dera DGPPC e, s'eth servici ac permet, realize part des prètzhèts qu'abituaument le corresponen.

Guàrdia o dia de 12 h de net.

Eth trebalhador hè ua jornada de 12 h, comence tàs 21 h dera net enquias 9 deth maitin deth dia següent e ocupe es ores principaument a atier eth telefon dera DGPPC e, s'eth servici ac permet, tanben realize part des prètzhèts qu'abituaument le corresponen.

5.3  Eth taulèr de retribucions aplicable entath pagament des substitucions ei era que seguís:

Guàrdia de substitucion de 9 ores: 84,51 èuros.

Guàrdia d'atenció telefònica 12 hores dia: 112,67 èuros.

Guàrdia d'atenció telefònica 12 hores nit: 135,21 èuros.

6. Complement de lòc de trebalh.

Entath personau qu'ocupe un lòc de trebalh includit ena definicion deth punt 2.1 d'aguest annèx, coma compensacion pes especiaus circomstàncies que compòrte aguesta major dedicacion e especializacion (ampliacion dera jornada annau a 1800 ores/an) professionalitat e d'auti parièrs, se fixe un complement mesadèr de 272,97 èuros (an 2004) (complement de dedicacion especiau), cossent damb çò establit en apartat 3.1.

7. Permís entà ahèrs personaus.

Eth personau d'aguest collectiu sonque poderà gaudir de permís per ahèrs personaus quan hèsque era jornada ordinària de 9 ores, dat que durant aguestes jornades eth servici dispause de dus efectius en servici actiu, e non poderà gaudir mès de 2 dies d'ahèrs personaus ath mes. En casi excepcionaus e tostemps que se poguen adequar es quadrants de trebalh, se poderà autorizar eth gaudiment de mès de 2 dies. Ath delà, sonque poderà dispausar d'aguesti dies un trabalhaire per dia, en tot concedir-les ara persona que prumèr ac age demanat.

8. Periòde de vacances.

Eth periòde de vacances ei d'un mes per an complèrt de trebalh.

Aguestes se poderàn gaudir en fraccions de 15 dies naturaus. En casi excepcionaus e tostemps qu'eth quadrant deth servici ac permete, se poderà alongar eth periòde de gaudiment quan sigue degudament autorizat.

En calendari laborau i aurà 15 dies naturaus de vacances o era part proporcionau deth temps trebalhat, establit peth Conselh Generau d'Aran, preferentament ena primavèra e tardor. Es auti 15 dies naturaus que rèsten son a eleccion deth pròpri trebalhador e se poderàn gaudir fraccionats en periòdes de 7 dies naturaus consecutius.

9. Mielhora sociau deth lòc de trebalh.

9.1  Assegurança d'accidents personaus.

Eth personau d'aguesta Direccion Generau aurà era assegurança de caractèr personau contemplada en article 35 d'aguest Convèni Collectiu deth personau deth Conselh Generau. Dat era especificitat deth lòc de trebalh s'a formalizat ua polissa complementària entà dar cobertura ar àmbit laborau ena assegurança d'accidents existenta, en tot augmentar era garantia d'invalidesa enquia 72.121,45 èuros e era garantia de mòrt enquia 60.101,21 èuros.

9.2  Polissa sanitària.

Eth personau d'aguesta DG aurà eth dret ara polissa de cobertura sanitària ADESLAS, enes madeishi tèrmes establits en article 36 d'aguest Convèni.

10. Formacion.

Eth personau dera DG de Proteccion Civil aurà dret ara formacion relacionada damb eth sòn lòc de trebalh cossent damb es besonhs deth servici. Tostemps que se pogue, s'aplicarà er article 17 d'aguest convèni entà adaptar eth quadrant de trebalh damb era programacion des corsi corresponents.

11. Ròba de trebalh.

Aguest personau realizarà era sua jornada de trebalh degudament uniformat damb era ròba dera DGPPC, que se substituirà un viatge ar an o quan sigue deteriorada per us e cossent damb çò establit damb caractèr generau.

12. Ajuda minjador.

Eth personau afectat per aguest annèx, dada era especificitat deth lòc de trebalh qu'ocupe e era jornada de trebalh establida en punt 3, quan hèsque ua jornada continuada qu'inclogue es franges oràries des 14.00 hores enquias 16.00 hores, e des 22.00 hores a 24.00 hores, aurà dret a recéber ua compensacion economica peth hèt d'èster obligat a demorar en sòn lòc de trebalh e auer d'efectuar un apat en pròpri centre de trebalh.

S'establís ua compensacion de 5euros entàs dies efectivament trebalhats damb jornada continuada qu'incloguen era franja de 14.00 a 16.00, e des 22.00 as 24.00 hores.

13. Foncions.

Se considerarà coma jornada laborau a toti es efèctes aqueri periòdes de temps qu'eth trebalhador deth Conselh Generau d'Aran damb nomentament de Bomber Voluntari realize prètzhèts d'extincion d'incèndis, transpòrt sanitari e/o rescats tostemps qu'aguest periòde coincidisque damb eth sòn calendari laborau e age estat ordenat peth servici. En aguesti casi, poderà absentar-se deth sòn lòc de trebalh abituau a fin d'amiar a tèrme dehòra des dependéncies deth centre es prètzhèts nomentats.

Annèx 2.

Guardes de Miei Ambient.

1. Domeni personau.

Aguest annèx qu'ei d'aplicacion ath personau laborau que preste es sòns servicis enes Servicis d'Agricultura, Ramaderia e Miei Ambient (SARMA), damb era categoria professionau de guardes de Miei Ambient.

2. Classificacion professionau.

A efèctes d'aguest annèx eth personau adscrit ad aguest collectiu se classifique enes categories següentes:

Guarda Major de Miei Ambient.

Sobreguarda de Miei Ambient.

Guarda de Miei Ambient.

Es caracteristiques de cadua d'aguestes categories se relacionen tot seguit:

Grop C1: guardes majors de Miei Ambient.

Es guardes majors de Miei Ambient son es agents uniformats e identificats, adscrits as SARMA deth Conselh Generau d'Aran, qu'an encomanades es foncions relacionades damb eth compliment dera legislacion vigenta en matèria de conservacion dera natura e de gestion dera fauna e era flora, tant en interior des espacis naturaus declarats damb aguesta finalitat especifica (resèrves nacionaus de caça, zònes de caça contrarotlada, zònes de pesca contrarotlada, vedats de pesca, resèrves naturaus de fauna sauvatge e Espacis Naturaus de Proteccion Especiau) coma era rèsta deth territòri aranés.

Entre aguestes foncions an assignades es emanades der article 40.1 dera Lei de Caça 1/1970, de vigilància e contraròtle dera fauna e des activitats umanes relacionades damb aguestes (caça; pesca; antifurtivisme; captura, transpòrt e anerament scientific, observacion, filmacion e fotografia; espòrts d'aventura; profitaments forestaus e de pastures; òbres; circulacion motorizada e acampada liura), es d'acompanhament e assessorament as caçadors e crobament des liquidacions des quòtes complementàries, realizacion de censi e participacion en programes de conservacion, gestion e sanitaris.

Era sua foncion se realize cossent damb es instruccions deth Cap de Servicis d'Agents Ruraus e Miei Ambient. Entar exercici d'aguestes foncions, poderà utilizar era arma establida pera legislacion e reglament d'armes. Tanben realize eth contraròtle e comandament des Sobreguardes e des Guardes de Miei Ambient e deth personau ath sòn cargue en àmbit dera unitat.

Grop C2: sobreguarda de Miei Ambient.

Es sobreguardes de Miei Ambient son es agents uniformats e identificats, adscrits as SARMA deth Conselh Generau d'Aran, qu'an encomanades es foncions relacionades damb eth compliment dera legislacion vigenta en matèria de conservacion dera natura e de gestion dera fauna e era flora, tant enes espacis naturaus declarats damb aguesta finalitat especifica (resèrves nacionaus de caça, zònes de caça contrarotlada, zònes de pesca contrarotlada, vedats de pesca, resèrves naturaus de fauna sauvatge e Espacis Naturaus de Proteccion Especiau) coma era rèsta deth territòri aranés.

Entre aguestes foncions an assignades es emanades der article 40.1 dera Lei de Caça 1/1970, de vigilància e contraròtle dera fauna e des activitats umanes relacionades damb aguestes (caça; pesca; antifurtivisme; captura, transpòrt e anerament scientific, observacion, filmacion e fotografia; espòrts d'aventura; profitaments forestaus e de pastures; òbres; circulacion motorizada e acampada liura), es d'acompanhament e assessorament as caçadors e crobament des liquidacions des quòtes complementàries, realizacion de censi e participacion en programes de conservacion, gestion e sanitaris.

Entar exercici des sues foncions pòt utilizar era arma reglamentària establida pera legislacion e reglament d'armes. Se trape jos eth comandament deth Guarda Major e a encomanat eth comandament e contraròtle des Guardes de Miei Ambient ath sòn cargue.

Grop D1: guarda de Miei Ambient.

Es guardes de Miei Ambient son es agents uniformats e identificats, adscrits as SARMA deth Conselh Generau d'Aran, qu'an encomanades es foncions relacionades damb eth compliment dera legislacion vigenta en matèria de conservacion dera natura e de gestion dera fauna e era flora, tant en interior des espacis naturaus declarats damb aguesta finalitat especifica (resèrves nacionaus de caça, zònes de caça contrarotlada, zònes de pesca contrarotlada, vedats de pesca, resèrves naturaus de fauna sauvatge e Espacis Naturaus de Proteccion Especiau) coma era rèsta deth territòri aranés.

Entre aguestes foncions an assignades es emanades der article 40.1 dera Lei de Caça 1/1970, de vigilància e contraròtle dera fauna e des activitats umanes relacionades damb aguestes (caça; pesca; antifurtivisme; captura, transpòrt e anerament scientific, observacion, filmacion e fotografia; espòrts d'aventura; profitaments forestaus e de pastures; òbres; circulacion motorizada e acampada liura), es d'acompanhament e assessorament as caçadors e crobament des liquidacions des quòtes complementàries, realizacion de censi e participacion en programes de conservacion, gestion e sanitaris.

Era sua foncion se realize cossent damb es instruccions deth Cap des SARMA, deth Guarda Mjor e deth Sobreguarda de Miei Ambient, en tot mantier aguesta jerarquia. Entar exercici d'aguestes foncions, poderà utilizar era arma establida pera legislacion e reglament d'armes.

3. Ordenacion deth personau laborau. Jornada.

Era jornada laborau ordinària ei de 1.800 ores en comput annau, repartida, cossent damb es besonhs deth servici, en jornades damb orari flexible qu'abituaument serà de 8 ores e cossent damb eth calendari laborau establit cossent damb es besonhs especifics de cada temporada e pactat conjuntament.

Dispausen, per tant, d'un complement especific, determinat enes pressupòsti, per aguesta major dedicacion (dedicacion exclusiva), qu'includís es 365 dies der an, damb una franja orària ininterrompuda que va normaument des 8 as 20h laguens des intervals següents:

Temporada primauèra/estiu: 7 a 22 ores.

Temporada tardor/caça: 6 a 20 ores.

Temporada iuèrn: 9 a 17 ores.

en tot establir-se es diferents torns entà dar cobertura de servici ath long de tot er an.

4. Licéncies, vacances e permisi.

Es vacances s'auràn de realizar en periòdes de sèt dies o multiples de sèt. S'auràn de sollicitar, coma minim, un mes abantes dera sua realizacion e non se poderà superar un coeficient de simultaneïtat deth 33%.

Es permisi e licéncies se poderàn gaudir cossent damb es article 29 e 30 d'aguest Convèni, mès en tot respectar er anterior coeficient maxim de simultaneïtat, e tostemps cossent damb es besonhs deth servici.

5. Servicis especiaus.

Era major dedicacion d'aguest collectiu ( jornada 1800 ores/an) se materialize tanben ena realizacion de servicis especiaus pes prètzhèts següents: antifurtivisme, censi e seguiment d'espècies prioritàries, coma conseqüéncia de servicis especiaus remercats peth Cap Superior. Se perceberà ua quantitat fixa establida en:

Servici especiau sense pernocta: 22 euros.

Servici especiau damb pernocta: 45 euros.

6. Vestiari.

Es guardes de Miei Ambient, pes caracteristiques deth sòn trebalh realizat tostemps ara intempèrie e soent en condicions extrèmes e fòrça desfavorables (nauta montanha, nhèu, heired, ...), a de dispausar de ròba de trebalh adequada ad aguestes condicions. En concrèt a de dispausar de:

a) Ròba de trebalh ordinària.

De qualitat, que permete un desvolopament des sòns prètzhèts en condicions: ròba de nauta montanha de qualitat. En tot conservar era uniformitat caracteristica.

b) Ròba tecnica.

Entàs servicis especiaus que permete un desvolopament adequat des servicis permanents de diuèrses jornades ena montanha (antifurtivisme, etc.).

c) Materiau especific de nauta montanha.

Coma tendes de campanha de qualitat, grampons, raquetes de nhèu, esquís de montanha, guants, etc., qu'aporte era seguretat requerida en aguestes actuacions.

7. Observacions.

Es guardes de Miei Ambient, en supausit d'auer de hèr substitucions per causes imprevistes, per malautia o accident, o perqué es superiors atau ac determinen, ac auràn de hèr per orde correlatiu prèviament establit, de manèra qu'a finals d'an tot eth personau age hèt eth madeish nombre de substitucions.

8. Personau transferit.

Ath personau laborau damb era categoria professionau de guarda de miei ambient transferits mejançant Decret 365/2000, de 7 de noveme, de transferéncia de competéncies dera Generalitat de Catalunya ath Conselh Generau d'Aran se les respècte toti es drets economics e sociaus qu'agen reconeishuts ena Generalitat de Catalunya per çò que hè as baishes per malautia; atau com eth dret de percéber era quantitat de 443'01euros/an en an 2004 (quantitat que s'incrementarà cada an un 2%) coma pagament unic en concèpte dera compensacion deth val de minjador.

Tanben a reconeishut eth dret de percéber es triènnis enes quantitats fixades entath personau laborau dera Generalitat de Catalunya.

Per çò que hè ar Ajut de Hons sociau dera Generalitat de Catalunya e eth Complement de productivitat qu'aguest collectiu auie reconeishut, se pacte en sen d'aguest convèni era substitucion d'aguesti dus concèptes pera Mielhora sociau establida en article 36 d'aguest convèni.

Ena rèsta de concèptes, aspèctes e condicions de trebalh, les ei d'aplicacion aguest Convèni en tant que se mantiengue era relacion juridicolaborau damb eth Conselh Generau d'Aran.

Annèx 3.

Personau adscrit ath Servici de Gestion de Residus.

1. Domeni personau e foncionau.

Aguest annèx ei d'aplicacion entà tot eth personau laborau que preste eth sòn trabalh en Servici de Gestion de Residus, ei a díder:

Recuelhuda domiciliària de lordères.

Encargat des dipausits de dèishes.

Planta de tractament de residus.

As efèctes d'aguest annèx, se comprenerà personau laborau estacat en servici de gestion de residus es trabalhadors/es que desvolopen quauqu'ua des especialitats professionaus següentes:

a) Conductors de camion.

b) Peons.

c) Encargats de planta e/o remassada.

2. Ordenacion dera jornada laborau.

Era jornada laborau ordinària serà de 1.580 ores/an en recompde annau. Er orari serà fixat peth Conselh Generau d'Aran laguens d'aguest marc e cossent damb es besonhs especifics de cada epòca der an. Atau, donc, demore establit eth calendari laborau annau pactat damb era part sociau.

3. Orari.

Er orari abituau de trabalh entath personau de recuelhuda de lordères ei de jornada continua e en regim de torns. Er orari vierà fixat en calendari laborau annau en foncion des besonhs deth servici, en tot demorar establit eth que seguís:

Començament jornada.

Fin jornada.

Sason nauta.

3:00 am.

Sason baisha.

5:00 am.

(*) Pes circonstàncies dera prestacion actuau deth servici e es caracteristiques dera Val d'Aran (que càmbien segontes es diuèrses sasons der an, segontes era climatologia e afluéncia toristica), er apartat organizatiu ei relacionat damb era regulacion dera jornada, era sua distribucion, eth regim de repòs e eth trabalh en hestèrs.

Er orari dera rèsta de personau se fixarà en calendari laborau annau.

4. Era jornada.

Eth sòn començament e era sua fin se computen des dera planta incineradora, a on començe e acabe eth servici, açò damb independéncia deth domicili des trabalhadors/es. Exceptat entàs encargats des dipausits des dèishes entàs qu'er inici e fin dera sua jornada laborau se computarà des dera installacion as quaus son encargats:

Dipausit de Dèishes de Gessa.

Dipausit de Dèishes de Vielha.

Dipausit de Dèishes de Bossòst.

Eth temps de repòs diari tau coma ditz er article 11, qu'ei de 20 minutes, se compdabilize coma temps efectiu de trabalh.

Eth repòs setmanèr non ei en generau en dimenge, pr'amor que se repòse diferents dies dera setmana segontes s'establís en calendari laborau.

Se sap qu'era distribucion dera jornada laborau annau, pr'amor dera irregularitat segon era sason der an e inclús es dies deth temps de besonh entà acabar es recorruts, pòt produsir un defècte en calcul generau d'ores, o ben un demès d'ores sus es ordinàries.

Era jornada diària que serà tostemp en foncion d'auer complit totaument damb eficacitat e qualitat eth servici de remassada, ja que se tracte d'un servici d'obligat compliment.

Eth començament e era fin dera jornada s'a de reflectir mejançant eth marcatge en relòtge plaçat ena planta incineradora. Segontes es fichatges se harà eth recompde totau.

5. Vacances.

Es vacances se gaudiràn en periòdes de 15 dies naturaus. D'aguesti, 15 dies vieràn mercats en calendari de trabalh e era rèsta de dies (15) s'acordaràn entre eth Conselh e es trabalhadors/es afectats/des, a solhicitud des trabalhadors/es, encara qu'eth sòn gaudiment demore subordinat as besonhs deth servici.

Non se pòden gaudir pas es vacances en sason nauta, ne acumular es dies d'ahèrs personaus damb es vacances.

Ath personau que per quina causa que sigue acabe era sua relacion contractuau en transcors der an e age gaudit des vacances complètes que li corresponguen per an, se li descompdarà dera liquidacion corresponenta era part proporcionau as vacances gaudides en demès.

6. Permisi e licéncies.

Es permisi e licéncies recuelhuts enes articles 29 e 30 d'aguest convèni, s'autrejaràn tanben ath personau deth Servici de Gestion de Residus, mès damb es especificitats qu'ara seguida s'indiquen, e s'auràn de demanar damb era maxima auança possibla.

Eth gaudi d'aguest permís ei assubjectit a qu'eth servici demore totaument cobèrt. Sonque un trabalhaire de categoria professionau peon de recuelhuda o ben chofer aurà dret a gaudiment de permisi. Ei a dider, non se pòt produsir coïncidéncia, ne concurréncia de sollicitud de permisi. Tanpòc se balharàn en epòca nauta; sonque en circonstàncies plan excepcionaus, eth responsable de RSU, poderà autorizar ua auta causa.

Non ei d'aplicacion ad aguest colhectiu era referéncia as dies 24 e 31 de deseme (Article 29), pr'amor que se tracte de sason nauta.

Annèx 4.

Personau de neteja.

1. Domeni personau.

Aguest annèx tanh ath personau que hè trabalhs de neteja enes centres dependents deth Conselh Generau d'Aran, e que s'especifiquen ara seguida:

Sedença deth Conselh Generau d'Aran.

Musèu de Vielha.

Torisme Val d'Aran.

Archiu Istoric.

Sens perjudici que se poguen daurir naus centres de trebalh.

2. Classificacion professionau.

Era classificacion professionau d'aguest personau ei era de limpiador/a (Grop E, Nivèu de destinacion 8).

3. Jornada e Orari.

En cada contracte de trabalh s'especifique era jornada e er orari, que serà diferent en cada cas, en foncion des besonhs deth servici.

4. Retribucions economiques.

Perceberàn es retribucions economiques que s'establissen enes pressupòsti annaus dera corporacion( cossent damb eth tablèu retributiu annèx) e proporcionaus ara jornada trebalhada.

5. Acabament deth contracte.

Eth contracte de trabalh s'acabarà d'acòrd damb eth pròpri caractèr deth contracte e era normativa laborau en vigor en aguesta madeisha.

6. Obligacions.

Quan en un madeish edifici i trebalhen mès d'un/a netejador/a, entath gaudiment de permisi, licéncies e vacances, calerà auer en compde eth conjunt de personau de neteja que trebalhe en madeish edifici e, per tant, calerà qu'entre eth personau se substituïsquen e cobrisquen es corresponents servicis.

Es ores trabalhades de mès, envers era jornada ordinària, auràn era consideracion d'ores extraordinàries, cossent damb aquerò establit en article 26 d'aguest convèni.

Annèx 5.

Auxiliars de convèrsa.

1. Domeni personau.

Aguest annèx afècte a tot eth personau laborau que balhe o preste es sòns servicis coma auxiliar de convèrsa en Conselh Generau d'Aran.

2. Classificacion professionau.

Era categoria professionau d'aguest personau ei era d'auxiliar de convèrsa, equivalent a un grop D.

3. Seleccion de personau.

Entà amiar a tèrme era contractacion d'aguest personau, eth Conselh Generau d'Aran dispausarà d'ua borsa de trabalh, damb expèrts, e se s'escatz convocaràn un concors de mèrits.

Era seleccion de personau demorarà assubjectida as critèris generaus de seleccion establits ena normativa en vigor.

4. Contractacion.

Era contractacion des expèrts en auxiliar de convèrsa se realizarà mejançant era modalitat de contracte d'òbra o servici determinat en regim de jornada a temps parciau e cossent damb aquerò establit entà cada concors escolar e classe.

5. Jornada e orari.

En cada contracte s'especifique era jornada laborau, qu'ei de deluns a diuendres, coïncidenta damb eth cors escolar e distribuïda segontes era planificacion dera classe.

6. Acabament deth contracte.

Eth contracte de trabalh s'acabarà d'acòrd damb eth pròpri caractèr deth contracte e era normativa laborau vigenta en aguesta matèria.

7. Dependéncia organica e foncionau.

Depen organicament e foncionaument deth Cap deth Departament de Cultura e Ensenhament deth Conselh Generau d'Aran.

Annèx 6.

Personau Departament de Cultura e Ensenhament.

1. Domeni personau.

Aguest annèx afecte ath personau que se contracte per part Conselh Generau d'Aran, e que prèste servici en Departament de Cultura e Ensenhament.

2. Jornada.

S'establís ua jornada laborau annau de 1580 ores/an. S'exceptue d'aguesta jornada aqueth personau contractat peth Conselh Generau d'Aran en marc de subvencions autrejades pera Generalitat de Catalunya e/o d'autes Administracions Publiques, en aguest cas s'atierà a çò especificat en Annèx 9, punt 3 d'aguest convèni.

3. Orari.

Er orari depenerà deth lòc de trebalh que s'ocupe:

Musèu Val d'Aran, er orari de permanéncia obligatòria ei de:

de dimars a dissabte de 10 a 13h e de 17 a 20h.

dimenges e hèstius de 11 a 14h.

era rèsta d'orari entà complir era jornada setmanau se distribuirà cossent damb es besonhs deth servici e se fixarà en calendari laborau.

Era rèsta de personau contractat aurà er orari establit en cada contracte en foncion deth lòc qu'aucopen.

4. Vacances.

Eth periòde de gaudiment des vacances ei de tot er an, exceptat eth periòde deth 15 de junh ath 15 de seteme e aqueri periòdes que per besonhs deth servici s'establisquen.

Entà corbir totaument eth servici deth Departament de Cultura s'auràn de realizar torns durant eth gaudiment des vacances e, per tant, eth perosnau non poderà coincidir en sòn gaudiment.

5. Servicis extraordinaris.

Se per besonhs deth servici, en casi excepcionaus, calesse realizar servicis extraordinaris, se compensaràn damb ores liures de servici, cossent damb çò establit damb caractèr generau.

A despiest d'açò, aguest collectiu non poderà acumular mès de 7 ores e calerà recuperar-les abantes des 15 dies naturaus següents.

6. Hèstes laboraus.

En cas que per besonhs deth servici s'age de trebalhar un dia que sigue includit en calendari laborau oficiau de hèstes, s'aurà dret a compensar-lo per un aute dia qu'age era consideracion, entath trebalhador, de laborable.

Annèx 7.

Personau de Torisme Val d'Aran.

1. Domeni personau.

Aguest annèx ei d'aplicacion ath personau laborau que balhe es sòns servicis en Organisme Autonòm "Torisme Val d'Aran".

2. Indemnizacions per comissions de servicis.

Dat que, pes especiaus foncions de determinat personau adscrit ad aguest organisme, ei de besonh hèr desplaçaments ar estrangèr entà assistir a Hèires de Torisme, s'aurà dret a percéber es impòrts establits en Decrèt 337/1988, de 17 d'octobre, de regulacion e actualizacion d'indemnizacions per rason de servicis ara Generalitat de Catalunya, entà diètes en estrangèr.

S'exclodissen, totun, es regions franceses fronterères damb era Val d'Aran enquia un maxim de 250 km.

3. Oficines d'informacion toristica.

Er orari dera oficina ei de 9:00 a 21:00, de deluns a dimenge. Entà corbir aguest orari eth personau trebalhe 7 ores diàries en torns continuats e an hèsta dus dies ara setmana, que pòt coincidir que sigue dimenjada o non.

Dat qu'es oficines tanben se daurissen determinats dies que coincidissen damb hèsters establidi en calendari oficiau de hèstes, eth personau qu'age de trebalhar un hestèr fixat en nomentat calendari aurà dret a recuperar-lo laguens des següents 30 dies.

Annèx 8.

Personau contractat entà plans ocupacionaus, filons d'ocupacion e d'autes tipes de contractes entà programes estrictament temporaus.

1. Domeni personau.

Aguest annèx afècte ath personau que sigue contractat peth Conselh Generau d'Aran, en virtut de subvencions autrejades pera Generalitat de Catalunya e/o entà programes estrictament temporaus.

2. Classificacion professionau.

Es categories professionaus seràn diuèrses e depeneràn deth programa d'actuacion que sigue aprovat pera Generalitat de Catalunya.

3. Jornada e orari.

En cada contracte de trebalh s'especificarà era jornada e er orari de trebalh, que serà diferent en cada cas en tot depéner deth programa d'actuacion aprovat pera Generalitat. Totun açò, se fixe ua jornada de 37 ores e mieja setmanaus.

4. Extincion deth contracte.

Eth contracte de trebalh s'extingirà cossent damb era pròpia naturalesa deth contracte e era normativa laborau vigenta en aguesta matèria. En tot dar-se per entenut que se tracte de contractes temporaus e qu'era sua durada depenerà des tèrmes establits ena subvencion autrejada.

5. Drets.

Aguest personau a dret a gaudir un periòde de vacances d'un mes o 30 dies naturaus per an trebalhat o era part proporcionau s'eth temps trebalhat siguesse inferior ar an.

Eth gaudiment des vacances demore vinculat ara naturalesa pròpia deth trebalh a desvolopar, pera quau causa s'aurà de determinar juntament damb eth cap dera unitat organica. En quinsevolh cas s'an de respectar es periòdes minims de gaudiment e tot aquerò establit en article 14 d'aguest convèni.

Eth personau includit en aguest annèx 9 deth Conveni, dada era pròpria naturalesa deth sòn contracte temporau, non a dret a gaudir des permisi e licéncies establides en article 29.f.g.e.j d'aguest Convèni.

Acòrd dera Comission Negociadora deth 3au Convèni collectiu deth personau laborau deth Conselh Generau d'Aran.

Era Comission Negociadora, reünida ena sedença deth Conselh Generau d'Aran eth 22 de seteme de 2004, acòrde includir en articulat deth 3au Convèni collectiu deth personau laborau deth Conselh Generau d'Aran era Disposicion Addicionau que figure en anèx, referent a deishar en suspens era clausula de jubilacion forçosa der article 32.1 deth Convèni en tant non i age ua normativa que permete eth sòn includiment ena negociacion collectiva.

Anèx.

Disposicion addicionau.

Se deishe en suspens era clausula de jubilacion forçosa der articulo 32.1 deth Convèni en tant non i age ua normativa que permete eth sòn includiment ena negociacion collectiva.

Per part deth Conselh Generau d'Aran.

Signatura illegible.

Per part deth Comitè d'empresa.

Signatures illegibles.

INDÈX.

0.Presentacion 	  3.

1.Introduccion 	  4.

2.Com s'an de redactar e presentar es documents	  5.
2.1.Tractaments	  5.
2.2.Datacions e indicacions de temps	  6.
2.3.Indicacions  de lòc	  7.
2.4.Majuscules e minuscules	  8.
2.5.Abreviacions	12.

3.Documents: modèls	18.
3.1. Assemblada	18.
3.1.1.Convocatòria d'assemblada	18.

3.2.Comitè d'empresa	19.
3.2.1.Acta de constitucion d'un comitat d'empresa	19.
3.2.2.Acta d'amassada d'un comitat d'empresa	20.

3.3.Convènis	21.
3.3.1.  Acta d'amassada d'ua comission negociadora de convèni d'empresa		21.
3.3.1.Sollicitud ath Departament de Trabalh entà començar negociacions entara elaboracion d'un nau convèni	22.

3.4.Delegats	23.
3.4.1.Cession deth crèdit orari	23.

3.5.Amassades	24.
3.5.1.Acta d'amassada	24.
3.5.2.Notificacion ara empresa de convocatòria de reünion de delegats o membres d'un comitat d'empresa	25.

3.6.Salut laborau	26.
3.6.1.Comunicacion deth nomentament des delegats de prevencion enes empreses de mès de 29 trabalhadors	26.
3.6.2.Sollicitud d'ores entà assistir ara formacion organizada peth Sindicat	27.
3.6.3.Sollicitud d'informacion en matèria de seguretat e salut en trabalh	28.
3.6.4.Sollicitud de constitucion deth comitat de seguretat e salut	29.
3.6.5.Sollicitud de convocatòria extraordinària deth comitat de seguretat e salut	30.
3.6.6.Demanda d'actuacion dera empresa o deth comitat de seguretat e salut	31.
3.6.7.Denóncia deuant dera Inspeccion de Trabalh o dera Delegacion Territoriau de Trabalh	32.


3.7.Seccions sindicaus	33.
3.7.1.Comunicacion ara empresa dera constitucion d'una seccion sindicau	33.
3.7.2.Comunicacion  ara empresa deth nomentament de delegats sindicaus	34.
3.7.3.Acta de constitucion de seccion sindicau d'empresa	35.
3.7.4.Acta d'eleccion de delegats sindicaus	36.
3.7.5.Reglament d'ua seccion sindicau	37.
3.7.6.Comunicat ara empresa qu'un delegat o un membre deth comitat d'empresa a estat convocat entà un cors	38.
3.7.7.Abséncia d'un delegat sindicau	39.
3.7.8.Comunicat ara empresa qu'es delegats o es membres deth comitat d'empresa an esta convocadi entà ua amassada	40.

3.8.Grèva	41.
3.8.1.Notificacion de grèva d'ua empresa ara direccion d'aguesta empresa	41.
3.8.2.Notificacion de grèva d'ua empresa entath Departament de Trabalh	42.
3.8.3.Notificacion de grèva d'un sector determinat ath Departament de Trabalh	43.

0. Presentacion.
Ja hè uns ans apareisheren, en catalan, es Papèrs sindicaus. Un libre atau ei ua airina plan valuosa entath trabalh sindicau: normaument era gent que trabalhe ena màger part des  branques non a era costum d'escríuer documents, e eth trabalh sindicau atau ac exigís. Ei per aquerò qu'auer un libre damb modèls e damb indicacions de ce com cau escríuer resòlv tantes dobtes e estàuvie tant de trabalh e tanti trencacaps. Ac demòstre era demanda qu'a auut e a encara aguest libre iranja. N'èm contents.

Mès eth trabalh demoraue un shinhau a mieges: un sindicat coma CCOO, bastit a compdar d'un fòrt arraïtzament ena societat que l'a generat, laguens dera Val d'Aran non pòt hèr a veir qu'er aranés non existís. Atau com enes tèrres de lengua catalana trebalham pes drets des persones que vòlen hèr a servir era lengua catalana, ena Val d'Aran trabalham entà qu'es que volguen emplegar er aranés ac poguen hèr, damb totes es facilitats qu'eth sindicat a ara man entà proporcionà-les, Uns Papèrs sindicaus se hègen imprescindibles.  Desiram qu'eth madeish exit qu'an en catalan l'agen tanben en aranés.

E tanplan que damb aguest graet de sable que contribuïm a normalizar er usatge der aranés enes relacions laboraus ena Val.

Joan Coscubiela.
Secretari generau dera CONC.
Era administracion ei un des ambits enes quaus era exigéncia der emplec dera lengua pròpia d'Aran ei mès assolidat.  Era administracion a estat tanben, a compdar des sòns gestors e des sòns trebalhadors, un des motors dera promocion der aranés en nòste país. Quan  CCOO facilite as trebalhadors aqueri documents sindicaus mès usuaus en occitan dera Val d'Aran,  ei perqué existís ua sensibilitat favorabla ath desvolopament dera nòsta identitat.

Damb aguesta iniciativa, eth sindicat aufrís un utís a toti aqueri trebalhadors qu'an besonh d'emplegar documents e que vòlen hè'c ena lengua dera comunitat, mès tanben hè ua contribucion que va mès enlà: ajude a toti aqueri que cerquen documentacion entà definir e emplegar eth lenguatge administratiu  e atau contribuís,  d'ua forma positiva ara definicion e assolidatge der estandard der aranés.

Benvenguda sigue aguesta iniciativa.

Carlos Barrera.
Sindic d'Aran.

Seteme de 2001.

1. Introduccion.
Açò qu'auetz enes mans ei ua airina. Ei un esturment entà trabalhar melhor e mès aisidament.

Auem recuelhut modèls de documents que vos pòden èster utils en vòste trabalh sindicau e informacions diuèrses que vos pòden servir entà escríuer melhor.

Se guardatz er indèx veiratz que i a un shinhau de tot: remèrques generaus sus coma cau escríuer, explics sus es diuèrsi tipes de documents e documents que sonque cau copiar -completadi, ei clar, damb es donades especifiques deth cas que vos tanh.

Auem sajat de plaçà'c tot de manèra que sigue de bon trobar çò que vos interèsse en cada moment: non ei pas un libre entà liéger sancer, senon un libre entà auer dessús dera taula entà podé-lo consultar quan l'ajatz de besonh o quan ajatz bèth dobte.

Demoram que vos hèsque un bon servici.

Servei Lingüístic de la CONC.

2. Com s'an de redactar e presentar es documents.

2.1. Tractaments.

Qui parle.

Era persona qu'escriu parle d'era madeisha tostemp en prumèra persona; totun, pòt parlar en singular (jo) o en plurau (nosati, nosates) segontes se li interèsse èster mès dirècta o mens, o segontes s'escriu en nòm d'un collectiu o non.
Era persona que hè ua sollicitud o un comunicat parle tostemp en prumèra persona deth singular (expausi, solliciti).
Se qui escriu ei ua hemna, non se n'a d'amagar: a d'escríuer en tot aué'c en compde.

Era persona entara quau va adreçat er escrit.

Normaument tractaram de senhors e senhores (vosté, vostés, vos), de companhs e companhes (tu, vosati, vosates) totes es persones as quaus mos adreçam, en foncion deth grad de formalitat que demane era situacion.

Ei plan important que sigam coerents enes tractaments: era persona qu'escriu a de parlar tostemp en nòm de jo, o tostemp en nòm de nosati o nosates, mès tostemp parièr. E s'a d'adreçar as interlocutors tostemp dera madeisha manèra.

Remercatz aguest exemple:

?Vos arregraïm plan er interès. Li enviaram un exemplar dera nòsta publicacion.

Ei mau redigit perqué parlam prumèr de vos (o dilhèu de vosati, vosates) (vos arregraïm) e dempús de vosté (li enviaram). Corrèctament serie:

Li arregraïm plan er interès. Li enviaram un exemplar dera nòsta publicacion.

O tanben:

Vos arregraïm plan er interès. Vos enviaram un exemplar dera nòsta publicacion.


Es tractaments aunorifics.

I a quauques personalitats qu'an un tractament especiau (magnific, aunorable, plan excellent, etc.). Se voletz tier aguesti tractaments -non ei pas imprescindible; tostemp se pòt emplegar eth senhor o senhora, e atau ja s'exprimís un respècte sufisent e parièr entà toti-, auetz d'auer present que i a tractaments diferents entàs diuèrsi cargues (consultatz quauque servici de normalizacion linguistica se non les sabetz).

Supausant que volgam tier aguesti tractaments, sonque mos adreçaram as interlocutors damb eth tractament aunorific quan les saludam, o eth prumèr viatge que les nomentam; totun, non lo cau pas repetir en tèxte cada còp que gesque eth nòm d'aquera persona. Es auti còps que mos i adrecem les parlaram de vos o de vosté.

De tota manèra, sajaram d'eliminar es tractaments protocolaris e haram a servir es tractaments dera lengua usuau: vos o vosté, senhor o senhora entàs casi de mès formalitat, e tu o vosati o vosates, amic o amiga, companh o companha, s'era situacion non ei tan formau.

Senhora o senhoreta?

Eth tractament de senhoreta ei ua manifestacion de sexisme. Non a cap de sentit assignar tractaments diferents as hemnes (e sonque ada eres) en foncion de se son maridades o non. Aguest tractament, simplament, s'a de convertir en ua relíquia deth passat, com eth de "Sa Excelléncia".


2.2. Datacions e indicacions de temps.

Era datacion des documents.

Era data se place ena part baisha deth document, dempús dera signatura, e alinhada ara esquèrra com totes es autes parts deth document. Normaument tanben se i place era localitat a on s'a signat eth document. Ara ben, se ja i a un entestament damb eth nòm e era adreça de qui escriu eth document, non la i cau plaçar.

Exemples:
Canejan, 24 de mai de 2001.
Vielha, 24-5-2001.

Es indicacions de temps.

Es mesi e es sègles pòrten era preposicion en; es ans e es dies non ne pòrten.

Exemples:
Es eleccions sigueren eth dia catorze, e es resultats se saberàn eth deluns que vie.
En sègle XIX se trabalhaue fòrça mès qu'ara.
En agost acostume a plòir mens qu'en mes de hereuèr.

Era ora se pòt exprimir de dues manères:

12 h 30 min (o 12 or. 30 min).

12.30 h (tostemp cau deishar un espaci deuant dera h, e jamès non s'a d'escríuer era paraula ores sancera).

Es dies dera setmana s'escriuen damb minuscula. Es abreviacions des dies dera setmana que son aguestes:

dl. (deluns), dt. (dimarts), dc. (dimèrcles), dj. (dijaus), dv. (diuendres), ds. (dissabte), dg. (dimenge).

De deluns enquia diuendres son dies d'aubrèr, de cada dia o entre setmana; dissabte e dimenge son era dimenjada.

Es abreviacions des mesi que son es següentes (es qu'an un nòm cuert non les cau abreujar pas):

gèr, her. (hereuèr), març, abr. (abriu), mai, junh, junhs. (junhsèga), ag. (agost), set. (seteme), oct. (octobre), nov. (noveme), des. (deseme).

Es nòms des mesi s'escriuen tostemp en minuscula (gèr, seteme, deseme).

Er an non pòrte pas punt (atau, escriueram 1998 e non pas 1.998).

Ei incorrècte plaçar era preposicion a deuant dera data (non ei Tolosa, a 18 de junh de 2001, senon Tolosa, 18 de junh de 1998).


2.3. Indicacions de lòc.

Entad açò qu'ei as toponims aranesi, podem auer en compde era division tradicionau en terçons, ath delà dera municipau.
Convié remercar eth besonh de tier era grafia occitana quan nomentam toponims de d'auti parçans occitans, autant der Estat francés coma des vals aupines italianes: Luishon, Tolosa, Bordèu, Lemòtges, Carcassona, Foish, Montpelhièr, Marselha...

vila				municipi			terçon.

Arres de Jos			Arres				Lairissa.
Arres de Sus			Arres				Lairissa.
Arró				Es Bòrdes			Lairissa.
Arròs				Vielha e Mijaran		Marcatosa.
Arties				Naut Aran			Arties e Garòs.
Aubèrt				Vielha e Mijaran		Marcatosa.
Bagergue			Naut Aran			Pujòlo.
Baquèira                                    Naut Aran                                   Pujòlo.
Bausen				Bausen				Quate Lòcs.
Begós				Es Bòrdes			Lairissa.
Benós				Es Bòrdes			Lairissa.
Betlan				Vielha e Mijaran		Marcatosa.
Betren				Vielha e Mijaran		Castièro.
Bossòst			Bossòst			Quate Lòcs.
Canejan			Canejan			Quate Lòcs.
Casarilh			Vielha e Mijaran		Castièro.
Casau				Vielha e Mijaran		Castièro.
Era Bordeta			Arres				Lairissa.
Es Bòrdes			Es Bòrdes			Lairissa.
Escunhau			Vielha e Mijaran		Castièro.
Garòs 				Naut Aran			Arties e Garòs.
Gausac				Vielha e Mijaran		Castièro.
Gessa				Naut Aran			Pujòlo.
Les				Les				Quate Lòcs.
Mont				Vielha e Mijaran		Marcatosa.
Montcorbau			Vielha e Mijaran		Marcatosa.
Montgarri			Naut Aran			Pujòlo.
Pontaut				Bausen				Quate Lòcs.
Salardú				Naut Aran			Pujòlo.
Sant Joan de Toran		Canejan			Quate Lòcs.
Tredòs				Naut Aran			Pujòlo.
Unha				Naut Aran			Pujòlo.
Vaquèira			Naut Aran			Pujòlo.
Vielha				Vielha e Mijaran		Castièro.
Vila				Vielha e Mijaran		Marcatosa.
Vilac				Vielha e Mijaran		Marcatosa.
Vilamòs			Vilamòs			Lairissa.

2.4. Majuscules e minuscules.


Non cau abusar des majuscules. Sonque les plaçam ath començament, dempús de punt e enes nòms pròpris. Non les auem de tier pas ne entà balhar importància ne coma mòstra de respècte, pr'amor qu'aguesta non ei era sua fin. Ací qu'auetz ua lista de quauqu'uns des casi enes quaus podem auer mès dobtes:


NÒMS QUE SE REFERISSEN A PERSONES.


1.Cargues oficiaus.

S'escriuen damb minuscules iniciaus, tant se damb eth nòm deth cargue mos referim ara persona concrèta com se non ei atau.

eth secretari generau.
eth sindic d'Aran.
era directora generau.
eth gerent.


2.Formes de tractament o designacion generica de persones que precedissen es nòms pròpris o es designacions de cargues.

S'escriuen damb minuscula iniciau.

era senhora Caubet.
eth conselhèr Anèr.
era doctora Merino.
eth rei Joan Carles.


3.Formes protocolàries de tractament.

S'escriuen damb majuscula iniciau.

Plan Aunorabla Senhora.
Plan Excellent e Magnific Senhor.
Illustra Senhora.

4.Formes abreujades de tractaments protocolaris, e de designacion generica de persones, que precedissen es nòms pròpris.

Es formes abracades des casi descrits enes punts 2 e 3 tostemp s'escriuen damb majuscula iniciau:

Sra. Sèrra.
Dr. Mòles.
P. Aubla. Sra. Gimeno.


NÒMS D'INSTITUCIONS, ORGANISMES E ENTITATS.


5.Nòm pròpri dera institucion, organisme, entitat, empresa o establiment.

S'escriuen damb majuscules iniciaus quan son eth nòm pròpri d'ua entitat constituïda formaument. Quan se nomenten en eres madeishes o se tracte d'un plurau aglutinador s'escriuen tostemp damb minuscules.

Departament de Trabalh / Aguest departament considère que non ei pas ...
era Universitat de Tolosa / totes es universitats occitanes.
Jutjat Sociau /es jutjats son plaçadi ena bastida der aute carrèr.


6.Designacions d'entitats juridicopubliques.

I aplicaram era madeisha norma qu'en darrèr cas. Es adjectius e es complements deth nòm, totun, tostemp pòrten minuscules:

era Administracion centrau / ua administracion ineficaça.
era Administracion publica / es administracions publiques.
er Estat espanhòu / es estats europèus.


7.Designacion d'organs de gestion.

Seguiram era madeisha norma, autant entad açò que tanh as organismes oficiaus com entàs que non ne son.

era Comission Executiua de CCOO / es comissions executiues.
era Secretaria de Formacion / es secretaries dera CONC.
eth Plen der Ajuntament de Vielha / es sessions des plens.


8.Designacions incomplètes.

Soent non se nomenten es institucions o es entitats damb eth sòn nòm complèt, senon damb un des nòms que les compausen, pr'amor que ja se compren o ja s'a nomentat adès. Aguesta part dera denominacion la cau escríuer damb majuscula iniciau.

er Estat (per Estat espanhòu).
era Comission (pera Comission Executiua).
eth Govèrn (per Govèrn deth Conselh o dera Generalitat o der Estat).


9.Designacions coreferentes.

Quan entà designar ua entitat o un organisme non se teng eth nòm, o nòms, que forme part dera sua designacion oficiau e se i hè referéncia per miei d'ua designacion coreferenta o sinonima, s'escriuen damb minuscula toti es substantius e adjectius.

aguesta empresa.
aguesta institucion.

En cambi, e excepcionaument, escriueram eth Sindicat quan mos referim a CCOO.

ACTIVITATS EDUCATIUES, SCIENTIFIQUES E SOCIAUS.


10.Cicles educatius e disciplines.

S'escriuen damb minuscula iniciau.

er ensenhament segondari obligatòri.
non a aprovat pas tot eth prumèr cicle.
era informatica non a auançat pas pro.


11.Assignatures, corsi e seminaris.

S'escriuen damb majuscula iniciau es substantius e es adjectius que les formen.

è aprovat Teoria dera Comunicacion.
Cors de Salut Laborau.
Seminari de Dret Laborau.

Non cau pas confóner es assignatures damb es disciplines, que s'escriuen tostemp damb minuscula.

ei especialista en fisica quantica.
a escrit un article sus economia.


12.Congrèssi, simposiums e seminaris.

S'escriuen damb majuscula iniciau es denominacions que corresponen a designacions d'activitats oficiaument constituïdes o damb ua individualitat clara ena vida civila. En cambi, s'escriuen damb minuscules es denominacions que corresponen a categories generiques.

I Jornades sus Salut Laborau.
VI Congrès dera CONC.

En cambi,

es jornades sus salut laborau.
es congrèssi dera CONC.


13.Comunicacions, ponéncies e discorsi.

Sonque s'escriu damb majuscula era letra iniciau deth títol.

"Es servicis lingüistics en mon laborau".

TRAMITACIONS E TÍTOLS DE DOCUMENTS OFICIAUS.


14.Títols de documents oficiaus e des tramitacions corresponentes.

S'escriu damb majuscula era letra iniciau deth prumèr mot que designe eth tipe de document e es nòms pròpris que formen part deth títol. Es designacions generiques s'escriuen damb minuscula en toti es casi.

Lei d'Aran.
Decrèt lei d'ordenacion territoriau.
Estatut des trabalhadors.

Totun,

es projèctes de lei.
es estatuts d'autonomia.


15.Parts generiques des òbres e es documents legaus.

S'escriuen damb minuscula iniciau.

ena disposicion transitòria...
en capítol II.
cossent damb er article 26...


16.Informes, estudis e projèctes.

S'escriu damb majuscula iniciau era prumèra letra d'aguest tipe de documents damb nòm pròpri. Es designacions generiques s'escriuen tostemp damb letra minuscula.

Programa de formacion contunhada.
Projècte d'apariament deth parc.

En cambi, 

es programes d'actuacion...

17.Documents acreditatius e carnets.

S'escriuen damb minuscula iniciau.

eth document nacionau d'identitat.
era cartilha dera Seguretat Sociau.
era licéncia fiscau.

2.5. Abreviacions.


Quan era escadença ac demane -perqué auem de besonh un tèxte fòrça brèu, e tostemp que sapiam deth cèrt qu'era persona que liegerà çò qu'escriuem ac pòt compréner-, podem abracar quauques paraules o expressions.
I a tres tipes d'abracaments: es sigles, es simbèus e es abreviacions.

Es sigles.

S'escriuen damb majuscules e sense punts. Non an plurau, açò vò díder que non cau híger ua èssa maugrat que volgam referí-mos a un conjunt de causes.

Non auem de duplicar pas es letres entà exprimir un plurau. Es uniques qu'an es letres dobles, e son ua excepcion, son PPCC (Païsi Catalans) e CCOO.

Es simbèus.

N'i a que s'escriuen damb majuscules e n'i a que s'escriuen damb minuscules, mès tostemp sense punt. Non se pòden pas cambiar jos cap de concèpte, pr'amor que son establits d'un biais fixe entà toti es païsi deth mon. Tostemp cau deishar un espaci deuant deth simbèu (40 PTA, 300 m, 72 h).

Es abreviacions.

Non son que paraules abracades. Tostemp pòrten punt (a viatges, barra), e i cau plaçar majuscula iniciau s'era posicion en tèxte ac demane, parièr com s'era paraula anèsse sancera.

Quaussevolh paraula longa se pòt abreujar, mès convié hè'c tostemp dera madeisha manèra -e seguir es indicacions dera lista d'aciu dejós- e, sustot, sajar que demore clar çò que vò díder. S'era abreviacion non ei clarament intelligibla, vau mès deishar era paraula sancera.

RELACION D'ABREVIACIONS, SIGLES E SIMBÈUS.

A.

abitants					ab.
abriu					abr.
abséncia, per				p. a. ? p. abs.
actuaument				act.
addicionau				add.
adjunt/a				adj.
administracion				adm.
administratiu				admtiu.
administratiua -iva 			admtiua. ? admtiva.
agost					ag.
ajuntament				aj.
antic/ica				ant.
apartat					apt.
apendix					ap.
aproximativament			apr.
aranés					ar.
article					art.
associacion				assoc.
atencion de, ara			a/
atentament				att.
atic					at.
autorizacion, per			p. a. ? p. aut.
auxiliar/a				aux.
avenguda				av.
avocat/ada				av.

B.

baishada				bda.
baishi					bshi.
blòc					bl.
butletin					butl.

C.

capítol					cap.
cargue, ath mèn 			m/c.
carrèr 					c. o c/.
carrèra	 				cra.
carretèra 				ctra.
castelhan 				cast.
catalan 					cat.
certificat/ada 				cert.
chèc					ch.
chèc, eth mèn				m/ch.
cincau					5au (m. e f.).
circulara (document)			C.
còdi postau  				Cp.
collaborador/a				coll. ? collab.
comission				com.
companhia				cia.
compde corrent 			c/c ? cde. ct.
compde de, per 			p/c.
compde, ath mèn 			m/cde.
comptabilitat 				compt.
confrontatz 				cf.
conselh 				cons.
contractat/ada 				contr.
convèni 				conv.
convèni collectiu 			conv. coll.
convocatòria 				conv.
corporacion				corp.
corrèus 				corr.
crèdit 					cr.

D.

data, sense 				s/d.
decrèt 					D.
decrèt lei 				DL.
deficit 					def.
delegacion, per 			p. d.
deluns					dl.
denominacion d'origen 			d. d'o. ? DO.
departament 				dept.
depaus legau 				dep. leg. ? DL.
deseme 				des.
detzau 					10au (m. e f.).
dies data 				d/d.
dies factura 				d/fra.
dies vista 				d/v.
dijaus 					dj.
dimars 				            dt.
dimenge 				dg.
dimèrcles 				dc.
direccion 				dir.
direccion generau 			dir. grau. ? DG.
directiu/iua -iva 			dir.
director/a 				dir.
director/a generau 			DG.
disposicion 				disp.
dissabte 				ds.
districte 				distr.
diuendres				dv.
doctor 					Dr.
doctora 				Dra.
document 				doc.
dreta 					dta.
dusau					2au (m. e f.).

E.

economia 				econ.
edicion 					ed.
editoriau 				ed.
efècte 					e/.
efècte a crubar 				e/c.
efècte a pagar 				e/p.
efectiu 					ef.
entresolèr 				entl.
escala 					esc.
especiaument 				esp.
especificament 				espf.
et caetera				etc.
èuro					EUR? ?
exemple 				ex.
exemple, per				p. e. ? p. ex.
expedient 				exp.
extension 				ext.
exterior/a 				ext. 

F.

factura 					fra.
factura, era mia				m/fra.
favor 					f/.
favor mèn, a				f/m.
favor, ath mèn				m/f.
foncions, en				e. f.
franc de fabrica				f. f. ? FF.

G.

garantida				gar.
generau				grau.
govèrn					gov.
guardatz				g.

H.

hereuèr					her.

I.

idem					id.
impòrt					imp.
impòst					impt.
imprimeria				impr.
indústria				ind.

J.

junhsèga				junhs.
juridic/a					jur.

L.

lei					L.
litre					l ? L.
locau					loc.

M.

maxim/a				max.
memòria				mem.
mesi tèrme				m/t.
mesi vista				m/v.
milèr					mil.
milion					M.
minim/a					min.
minuta (temps)				min.

N.

nauau					9au (m. e f.).
nombre					nre.
nòsta					nta.
nòste					nte.
noveme				nov.
numerò					num. ? n.

O.

òbra citada				op. cit.
occitan					oc.
octobre					oct.
ora					or. ? h.
orde (document)			O.
orde de, ar				o/.
orde ministeriau			OM.
orde, ara mia				m/o.
orde, per				p. o.

P

pagament				pag.
pagaré					p/.
partida					part.
passada				pda.
passat					pt.
passatge				ptge.
passeg					pg.
pesseta					PTA ? pta.
pessetes				PTA ? ptes.
plaça					pl.
plana (o pagina)			p.
poblacion				pobl.
poder, per				p. p.
pòrta					pta.
post scriptum				PS ? p.s.
pòstdata				PD ? p.d.
president/a				pres.
principau				prau.
programa				progr.
pròplèu					ppl.
província				prov.
prumèr					1r
prumèra				1a.
pujada					pda.

Q

quatau					4au (m. e f.).

R

rambla					rbla.
referéncia				ref.
referéncia mia				r/m.
registre					reg.
reglament				regl.
reiau decrèt				RD.
reiau decrèt legislatiu			RDLEG.
reiau decrèt lei				RDL.
resolucion				R.
revista					rev.

S

seccion sindicau			secc. sind.
secretari/ària				secr.
secretaria				secr.
sègle					s.
segon					2n.
segona					2a.
segonda (temps)			s.
següent				s. ? seg.
sénher (o senhor)			Sr.
senhora				Sra.
sense numerò				s/n.
senténcia				S.
servici					serv.
setau					7au (m. e f.).
seteme					set.
siesau					6au (m. e f.).
signat					sign.
sobreatic				s/at
societat anonima			SA ? s. a.
societat limitada			SL ? s. l. 
suplement				supl. ? suplem.

T.

talon					t/.
talon, eth mèn				m/t.
tarifa					t.
telefon					t. ? tel.
telegrama				telegr.
tèrme municipau			TM ? t. m.
títol					tít.
titular/a					tit.
tona					t.
traduccion				trad.
transcripcion				transcr.
transferéncia				transf.
tresau					3au (m. e f.).

V.

virament postau			VP.
virament, eth mèn 			m/v.
vist e platz				v. e p. ? VP.
volum					vol.

3.Documents: modèls.

3.1. Assemblada.

3.1.1. Convocatòria d'assemblada.

Assemblada de delegats e de membres de comitats d'empresa deth sindicat de _________ dera comarca de____________.

Companh, companha,

Te convocam tara assemblada de delegats e membres de comitats d'empresa deth ram de____________ dera comarca de _______________.

Era assemblada se harà eth dia _____ d_______________ tàs _________ or., e aurà lòc en___________.

Er orde deth dia serà eth que seguís:

Ei convenient que i assistísquetz toti es delegats e es membres des comitats d'empresa. Te rebrembam qu'era convocatòria se hè ara empara de ce qu'establís era normatiua laborau vigenta.

Se non pòs vier te demanam que mos ac hèsques a saber damb temps.

Salutacions,

(cargue)______________.

(signatura)_________________.

(nòm e cognòms)______________________.

3. 2. Comitat d'empresa.

3.2.1. Acta de constitucion d'un comitat d'empresa.

Dia:____________ d_________________de________________.
Ora de començament:_____or.; ora d'acabament:_______or.
Lòc:_____________.
I an assistit:

Orde deth dia:
1.Constitucion deth Comitat d'empresa.
2.Tèmes diuèrsi.

Acordam, donques, constituïr eth Comitat d'empresa de___________________, damb es representants nomentats.

Entàs cargues de president e secretari s'an escuelhut es persones que seguissen:

President (o presidenta):­­­­­­­­­­_________________.
Vòts a favor: ______ Vòts en contra:______ Abstencions:_____.
Secretari (o secretària):________________.
Vòts a favor: ______ Vòts en contra:______ Abstencions:_____.

Auem escuelhut coma vocaus:

D'autes observacions:

Eth president a concludit era session, dera quau, coma secretari (o secretària), esteni aguesta acta.

Secretari (o secretària):
(firma)_____________.
(nòm e cognòms)_______________.

President (o presidenta):­­­­­­­­­­
(firma)_____________.
(nòm e cognòms)______________.

Comitat d'empresa.
3.2.2. Acta d'amassada d'un comitat d'empresa.

Amassada deth Comitat d'empresa de __________________.
Dia: ______ d __________ de ________.
Ora: ___________ h.
Lòc: ___________________.

S'amasse eth Comitat d'empresa entà tractar er orde deth dia que seguís:

Dempús de discutí'c, se prenen es acòrds que seguissen:

Eth president (o era presidenta) a barrat era session, dera quau, coma secretari (o secretària), redigisqui aguesta acta.

Secretari (o secretària):
(signatura) _________________.
(nòm e cognòms) _______________________________.

Cossent e liejut.

President (o presidenta):
(signatura) ________________.
(nòm e cognòms) _____________________.

3.3. Convènis.
3.3.1. Acta d'amassada d'ua comission negociadora de convèni d'empresa.
Acta d'amassada dera comission negociadora de convèni dera empresa ______.
Dia: _______________.
Ora de començament: ___________ h.
Ora d'acabament: ___________ h.
Lòc: ___________________.
Era amassada dera comission negociadora deth convèni dera empresa _______________________ qu'a estat presidida per ______________ e a agut coma secretari (o secretària) ____________________, a artenhut es acòrds següents:

Dempús de tractar toti es tèmes, era comission acòrde qu'es pactes soscrits per aguest acòrd son vinculants entà andues parts. 

Se lhèue era session entàs _______________ h, s'esten aguesta acta e la signen totes es persones que i an assistit.

Pera empresa:				Peth Comitat:

Convènis.
3.3.2. Sollicitud ath Departament de Trabalh entà començar negociacions entara elaboracion d'un nau convèni.

__________________, màger d'edat, damb DNI num. _____________, damb demorança as efèctes de notificacion en ___________________, carrèr (o plaça, passeg, etc.), num. ______, en nòm e representacion de ____________________,

EXPAUSI:

1.Que damb data __________ se hec efectiu eth Convèni Collectiu de Trabalh de ______________________.
2.Qu'eth predit Convèni Collectiu siguec signat damb ua durada d'un an, e damb era prorrogacion d'un aute en cas que non se'n denoncièsse era finalizacion.
3.Qu'aguest convèni acabèc eth dia _____________ e, per tant, e cossent damb aquerò que fixe er art. ________ deth Convèni, qu'establís eth tèrme de denóncia, aguesta part vò hèr aguesta denóncia.

E, per'mor d'açò,

DEMANI:

Que, cossent damb er art. 86/2 dera Lei 8/1980, de 10 de març (Estatut des trabalhadors), e segontes çò que ditz er art. _________ deth Convèni que denóncii, laguens deth tèrme de temps balhat e un còp amiats a tèrme es tramits legaus escadents, comencen es negociacions entara elaboracion d'un nau convèni que substituïsque er anterior.
______________, ________ d ___________ de ________.
(signatura).
3.4.	Delegats.
3.4.1. Cession deth crèdit orari.

Ara direccion dera empresa.
Ath Comitat d'empresa.
Ara Seccion Sindicau de CCOO.

________________________________, damb DNI num. __________, coma membre deth Comitat d'empresa, escuelhut (o escuelhuda) enes listes de CCOO, COMUNIQUI:

Que, tau coma prevé eth Convèni Collectiu, cedisqui era totalitat (o ua part) deth mèn crèdit orari entà qu'es ores mesadères que me  corresponen segontes çò que se prevé en article 68 der Estatut des trabalhadors s'acumulen en representant qu'eth sindicat CCOO  decidisque.
Hèsqui aguesta cession entà un periòde equivalent ara durada deth mèn mandat coma representant des trabalhadors e trabalhadores e  poirà requèir ena mia persona en moment que jo ac decidisca.
E ac signi, entà que cònste as efèctes que corresponguen.

(signatura) _________________.
________________________, _____ d ________ de _________.

3.5.	Amassades.
3.5.1. Acta d'amassada.
Acta dera amassada numerò ____ .

Dia: 
Ora de començament: 
Ora d'acabament:
Lòc:
Assistents:
________________________________ (presidenta o president).
________________________________ (secretària o secretari).
________________________________ (tresaurèra o tresaurèr).
(guardatz era lista annèxa de totes es persones que i an assistit).

En tot èster es _______ h, damb er orde deth dia que cònste ena convocatòria manada entà totes es persones convocades ena amassada, s'amassen es ________ membres de _____________ que figuren ena lista annèxa e se discutissen es ahèrs que seguissen:
En aguesta amassada s'an prenut es acòrds següents:

Un viatge examinats toti es punts includits en orde deth dia, en non aué-i cap d'auti ahèr entà tractar, era presidenta (o eth president) da per acabada era amassada, dera quau coma secretària (o secretari) redigisqui aguesta acta entà que se n'age coneishement, damb eth visteplatz dera presidenta (o eth president).  

Secretària (o secretari).
(signatura) _____________.
(nòm e cognòms) _________.

Cossent e liejut:

Presidenta (o president).
(signatura) ____________.
(nòm e cognòms) ________.
_________________________, _____ d ________ de _________.

Amassades.
3.5.2.  Notificacion ara empresa de convocatòria de reünion de delegats o membres d'un comitat d'empresa.
3.6. Salut laborau.
3.6.1. Comunicacion deth nomentament des delegats de prevencion enes empreses de mès de 29 trabalhadors.
Entara direccion dera empresa _______________________________.
__________, damb DNI _____________, coma (eth cargue corresponent) dera empresa _________________________, damb numerò dera Seguretat Sociau __________________________________________________, COMUNIQUI:


Qu'an estat nomentadi es delegats e delegades de prevencion dera  empresa, cossent damb es critèris que recuelh er article 36 dera Lei de Prevencion de risqui laboraus (Lei 31/1995).  

Adjunhi ua còpia dera acta de nomentament entà que sapiatz quines an estat es persones trigades.

Vos ac hèsqui a saber entà qu'age es efèctes que corresponguen.

(signatura) _________________.

Recebut pera empresa:
(data) ____________.
(signatura e sagèth) _______________.

Nòta: cau balhar ua fotocòpia d'aguest document e dera acta de nomentament ath sindicat.

Salut laborau.
3.6.2. Sollicitud d'ores entà assistir ara formacion organizada peth Sindicat.

Ath cap (o ara cap) de personau dera empresa _____________ _____________________________________, coma delegat (o  delegada) de prevencion, EXPAUSI:

Qu'era Lei de prevencion de risqui laboraus (Lei 31/1995) especifique: 
- qu'er empresari o empresària a de balhar era formacion en matèria preventiva que calgue as delegats de prevencion entà que poguen exercir es sues foncions (article 19.1).
- que se poirà concertar era formacion a trauèrs de servicis extèrns ara empresa (article 19.2) .
- que se prevé qu'eth temps dedicat ara formacion serà considerat coma temps de trabalh a toti es efèctes, ja sigue laguens o dehòra der orari de trabalh (articles 19.2 e 37.2).

Per'mor d'açò, SOLLICITI:

Permís d'assisténcia entà (era activitat formativa) ________________, organizada per ______________________, que se harà en ___________  es dies ________________________. 

Adjunhi ua còpia dera activitat formativa nomentada.

(signatura) _________________.

Recebut pera empresa:
(data) ________ d ______________ de _________.
(signatura e sagèth) _______________.

Salut laborau.
3.6.3. Sollicitud d'informacion en matèria de seguretat e salut en trabalh.

Ara direccion dera empresa _______________________________.
Es persones que signam aguest document, coma delegades (o delegats) de prevencion dera empresa ___________________, segontes es drets reconeishudi enes articles 18, 23, 36.2.b e 41 dera Lei de prevencion de risqui laboraus (Lei 31/1995), SOLLICITAM:
Que mos sigue balhada era informacion (o era documentacion) següenta: 

(signatures) _________________.

(nòms e cognòms) _____________.

Recebut pera empresa:
(data) _______ d ___________ de _______.
(signatura e sagèth) _______________.

Salut laborau.
3.6.4. Sollicitud de constitucion deth comitat de seguretat e salut.
Ara direccion dera empresa.

Es persones que signam aguest document, coma delegades de prevencion dera empresa SOLLICITAM:

Que se constituïsque eth Comitat de Seguretat e Salut (CSS), cossent damb çò que prevé era Lei de prevencion de risqui laboraus (Lei 31/1995) en article 38, format paritàriament pera representacion des trabalhadors e trabalhadores e dera empresa. 

Que designetz, per tant, era vòsta representacion, en igual nombre qu'era de delegats e delegades de prevencion. 

Manifestam que, en correspondéncia damb eth caractèr assessor qu'er article 31.2 dera nomentada lei conferís as servicis de prevencion, non consideram apropriada era designacion de membres d'aguesti servicis coma representants dera empresa.

(signatures) _________________.
(nòms e cognòms) _____________.

Recebut pera empresa:
(data) _______ d ______________ de ____.
(signatura e sagèth) __________________.

Ara direccion dera empresa_________________________.

Vos comunicam que______________________________________________________
________________________________________________ (nòm e cognòms), delegats (o delegades) o membres deth Comitat d'empresa, an estat convocats (o convocades) tara reünion qu'aurà lòc eth pròplèu dia ____ d___________, des________or. tàs_____or., enes locaus deth nòste Sindicat, entà tractar ahèrs d'interès sindicau. Aguesta convocatòria se hè ara empara de ce que prevé era normatiua laborau vigenta.
(signatura)_____________.
(nòm e cognòms).

Salut laborau.
3.6.5. Sollicitud de convocatòria extraordinària deth comitat de seguretat e salut.
Ara presidenta (o ath president) deth Comitat de Seguretat e Salut dera empresa.

Es delegats (o es delegats e delegades, o es delegades) de prevencion que signam aguest document, segontes es competéncies que mos 
atribuís er article 38.3 dera Lei de prevencion de risqui laboraus (Lei 31/1995) (se convié, hètz mencion tanben deth reglament deth comitat de seguretat e salut pròpri dera empresa), SOLLICITAM:

Que se convòque, tanlèu coma sigue possible, ua amassada extraordinària deth Comitat de Seguretat e Salut, entà tractar es tèmes 
següents:

(signatures) _________________.
(nòms e cognòms) _____________.

Recebut pera empresa: (data) _______ d ______________ de _________.
(signatura e sagèth) ___________________.
Salut laborau.
3.6.6. Demanda d'actuacion dera empresa o deth comitat de seguretat e salut.

Ara direccion dera empresa.
Ath president (o presidenta) deth Comitat de Seguretat e Salut dera empresa.

Es persones que signam aguest document, delegades de prevencion dera empresa __________________, segontes es competéncies que mos atribuís er article 36.2.f dera Lei de prevencion de risqui laboraus (Lei 31/1995) (se convié, higetz-i er article corresponent deth reglament de regim intèrn deth comitat de seguretat e salut), SOLLICITAM:

Que se prenguen, tanlèu com sigue possible, es mesures de prevencion següentes: 

1)Seccion:
Lòc de trabalh.
Risc detectat.
Mesura prepausada (higetz-i eth motiu dera prepausa).

2) Seccion:
Lòc de trabalh.
Risc detectat.
Mesura prepausada (higetz-i eth motiu dera prepausa).

(signatures) _________________. (nòms e cognòms) _______________________.

Recebut pera empresa:
(data) _______ d ______________ de _________.
(signatura e sagèth) ___________________.
Salut laborau
3.6.7. Denóncia deuant dera Inspeccion de Trabalh o dera Delegacion Territoriau de Trabalh.
________________________________, damb DNI _____________,  damb demorança en (poblacion) _____________________________, (carrèr o plaça, numerò e pis) ________________________________, en qualitat de delegada (o delegat) de prevencion dera empresa ___________, damb demorança en _______________, (carrèr o plaça, numerò e pis) ________________________________, DENÓNCII:

era predita empresa deuant dera Inspeccion de Trabalh (o era Delegacion Territoriau de Trabalh), per possibla infraccion dera normativa en matèria de seguretat e salut en trabalh (s'ei possible, especificatz-ac). 

EXPOSICION DE MOTIUS:

E SOLLICITI:

Qu'aguesta denóncia contra era empresa __________________ sigue admetuda a tramit.
Que, tanlèu com sigue possible, se i hèsque ua visita entà comprovar qu'es motius son cèrti.
Que se prenguen es mesures que se considèren de besonh.

(signatura) _________________.

3.7. Seccions sindicaus.
3.7.1. Comunicacion ara empresa dera constitucion d'ua seccion sindicau.
Ara direccion dera empresa ___________________ damb demorança en c/ (o pl.) ___________________, num. _______, de ___________________.
Vos COMUNICAM que damb data ____________ es trabalhadors (o trabalhadores, o trabalhadors e trabalhadores) d'aguesta empresa, afiliats (o afiliades) en Comissions Obrères en encastre de _________, cossent damb çò qu'establís era Lei organica de libertat sindicau, auem constituït era Seccion Sindicau de Comissions Obrères. 
Vos ac hèm a saber entà toti es efèctes que dispause era nomentada Lei organica. 
Atentament, 

(data) ______ d _____________ de ________.
(signatura) _____________________________.
(nòm e cognòms) _________________________.
(cargue) ________________________________.

Ac è recebut (representant dera empresa),
(signatura) ____________________________.
(nòm e cognòms) ________________________.

Seccions sindicaus.
3.7.2. Comunicacion ara empresa deth nomentament de delegats sindicaus.
Ara direccion dera empresa ______________ damb demorança en c/ (o pl.) _____________________, num. ______, de ______________.
_________________________, damb DNI _______________, coma ________________________, cossent damb çò qu'establís er article 10.1 dera Lei organica de libertat sindicau, vos hèsqui a saber qu'era Seccion Sindicau de Comissions Obrères de _____________ a alistat es persones qu'apareishen ara seguida entà representà-la a 
toti es efèctes que se preven ena predita lei. 

Es trabalhadors (e trabalhadores) nomentadi auràn, des d'aguest moment, era condicion de delegats sindicaus de Comissions Obrères en ________________________________, damb es atribucions que les balhe era Lei. 

Atentament,

(signatura) ______________.

Ac è recebut (representant dera empresa): 
(nòm e cognòms) ___________,
(signatura) _______________.
Seccions sindicaus.
3.7.3. Acta de constitucion de seccion sindicau d'empresa.
Eth dia ______ d _______________ de _________, entàs _______ h, en ___________________________, s'amassen __________________, persones afiliades en CCOO que trabalhen ena empresa _____________________________________, centre de trabalh _______________________, dera localitat de _____________, carrèr (o plaça) _______________________, num. _____, CP ______, num. dera SS________________________.

ACÒRDS:

1.Constituïr era Seccion Sindicau d'empresa, que se regirà pes estatuts dera CONC.
2.Elegir es companhs e companhes següents entar organ de direccion d'aguesta Seccion Sindicau:

NÒM E COGNÒMS, DNI, Responsabilitat.

Secretària (o secretari) generau  Secretari (o secretària) d'Organizacion (signatura) ______ (signatura) ________________.
(nòm e cognòms) ___________	(nòm e cognòms) ___________.

Nòta: cau envià-ne ua còpia entara Secretaria d'Organizacion dera CONC e ua auta entath Departament de Trabalh.
Seccions sindicaus.
3.7.4. Acta d'eleccion de delegats sindicaus.

Eth dia ______ d _______________ de _________, entàs _______ h, en ___________________________, s'amassen ________________________, persones afiliades a CCOO que trabalhen ena empresa _____________________________________, en centre de trabalh _______________________, dera localitat de ___________ _____________, carrèr (o plaça) _______________________, num. _____, CP ______, num. dera SS ________________.

Eth motiu dera amassada ei trigar es delegats sindicaus, cossent damb çò que prevé era Lei organica 11/85 de libertat sindicau e er article 14.e des Estatuts dera CONC.

Presidís era assemblada era companha (o eth companh) ___________ , e actue coma secretari (o secretària) _______________.

CANDIDATS:
NÒM E COGNÒMS, DNI, NOMBRE DE VÒTS.

PERSONES TRIGADES:
NÒM E COGNÒMS, DNI, NOMBRE DE VÒTS.

E ac signen en lòc e era data indicats mès ensús, entà que cònste as efèctes que corresponguen.

Presidenta (o president), Secretari (o secretària).
(signatura) ________________	  	(signatura) _____.
(nòm e cognòms) ___________	(nòm e cognòms) ____.

Nòta: cau envià-ne ua còpia entara Secretaria d'Organizacion dera CONC e ua auta entath Departament de Trabalh.
Seccions sindicaus.

3.7.5. Reglament d'ua seccion sindicau.

______________, qu'è estat trigada (o trigat) delegada (o delegat) sindicau de CCOO dera empresa _________________________________, 

CERTIFIQUI:

Qu'ena amassada deth dia _______ d ___________ de ________, es trabalhadors dera empresa ____________________, afiliats en CCOO cuelhérem er acòrd de constituïr era Seccion Sindicau de CCOO ena empresa, que se regirà pes normes següentes:

1.Totes es persones dera empresa afiliades en CCOO constituïssen era Seccion Sindicau. Se forme part d'aguesta Seccion Sindicau damb era afiliacion en Sindicat.
2.Er organ maxim dera Seccion Sindicau qu'ei era Assemblada d'Afiliats.
3.Era Seccion Sindicau aurà un delegat sindicau que serà escuelhut pera Assemblada d'Afiliats en votacion liura, dirècta o secreta entà periòdes de quate ans. Era Assemblada tanben poirà revocar aguest delegat.

Peth madeish sistèma tanben s'escuelhec eth Secretariat, que demorèc format per:

E, entà que ne demore constància, balhi quate certificats: un entath Departament de Trabalh, un tara empresa, un entar archiu dera Seccion Sindicau dera quau jo madeisha (o jo madeish) m'encuedi, e un entà CCOO.

(signatura) ________.

Seccions sindicaus.
3.7.6. Comunicat ara empresa qu'un delegat o un membre deth comitat d'empresa a estat convocat entà un cors.

Ara direccion dera empresa __________________, damb demorança en c/ (o pl.) ______________________, num. _____de ___________.

Vos comunicam que _______________________________, delegada (o delegat, o membre deth Comitat d'empresa _____________) a estat convocada (o convocat) entà un corset de formacion de delegats qu'aurà lòc eth pròplèu dia _______ d ________________ enes locaus deth nòste Sindicat. Demoram que li facilitaratz era gessuda deth trabalh, conforme s'estipule ena normativa vigenta. 

Vos saludam coraument, 

(signatura) ______.
(nòm e cognòms) __.

Seccions sindicaus.
3.7.7. Abséncia d'un delegat sindicau.
_______________________________, delegada (o delegat) sindicau de ________________________________________,

DEMANI:

Que, pendent era mia abséncia, tota era informacion qu'era empresa age de reméter entath delegat (o entara delegada) sindicau sigue balhada ath secretari (o secretària) dera Seccion Sindicau de CCOO. 

(signatura) _____.

Seccions sindicaus.
3.7.8. Comunicat ara empresa qu'es delegats o es membres deth comitat d'empresa an estat convocadi entà ua amassada.
Ara direccion dera empresa _________________________________, damb demorança en c/ (o pl.) ______________________, num. _____
de ________________________.
Vos comunicam que _____________________, delegades (o delegats, o membres deth Comitat d'empresa) an estat convocades (o convocadi) entà ua amassada qu'aurà lòc eth dia ____/____/_______, des ______ h enquias _______ h, enes locaus deth nòste Sindicat, entà tractar ahèrs d'interès sindicau. 

Aguesta convocatòria se hè cossent damb çò que prevé era normativa laborau vigenta. 

(signatura) _________.
(nòm e cognòms) _____.
(cargue) ____________.

3.8. Grèva.

3.8.1. Notificacion de grèva d'ua empresa ara direccion d'aguesta empresa.
Ara atencion dera empresa __________________, en nòm e representacion dera Seccion Sindicau de CCOO d'aguesta empresa, vos hèsqui a saber que s'a cuelhut era decision de convocar ua grèva enes tèrmes següents:

1.Se harà es dies __________ d _________________________, des _________ h enquias __________ h.
2.Era convocatòria tanh ara totalitat des trabalhadors e trabalhadores dera empresa.
3.Se prebotge era declaracion de grèva pr'amor qu'enquia aguesta data non an agut resultat positiu es negociacions, requeriments e 
d'autes gestions hètes entà arribar a un acòrd sus _____________.
4.Er objectiu dera grèva qu'ei arténher un acòrd que hèsque possibla era signatura d'un convengut sus __________________________.
5.Eth comitat de grèva serà compausat per:

Nòm e cognòms. DNI.

Grèva.
3.8.2. Notificacion de grèva d'ua empresa entath Departament de Trabalh.

Sr. (o Sra.) ________________ Cap de Servicis deth Departament de Trabalh dera Generalitat de Catalunya.

______________________, en nòm e representacion dera Seccion Sindicau de CCOO dera empresa ___________ de _______________.

DIGUI:
Que per miei d'aguest escrit, hèsqui a saber ad aguest Departament era decision de declarar grèva ena empresa __________ de _________.

Era grèva se convòque enes tèrmes següents:

1.Se harà es dies __________ d ___________, des ___________ h enquias __________ h. 
2.Era convocatòria tanh ara totalitat de trabalhadors e trabalhadores dera empresa.
3.Se prebotge era declaracion de grèva pr'amor qu'enquiad aguesta data non an agut resultat positiu es negociacions, requeriments e d'autes gestions hètes entà arribar a un acòrd sus ____________.
4.Er objectiu dera grèva qu'ei arténher un acòrd que hèsque possibla era signatura de _______________________________________.
5.Eth comitat de grèva serà compausat per:

Nòm e cognòms. DNI.

Aguesta comunicacion se hè as efèctes de ce que dispause eth RD 17/77, de 4 de març, e dera Senténcia deth Tribunau Constitucionau publicada en BOE eth dia 25 d'abriu de 1981.

(signatura) ________.

Grèva.
3.8.3. Notificacion de grèva d'un sector determinat ath Departament de Trabalh.

Sr. (o Sra.) _______________Cap de Servicis deth Departament de Trabalh dera Generalitat de Catalunya ______________________, en nòm e representacion dera Executiva __________________________, COMUNIQUI:

Que per miei d'aguest escrit, hèsqui a saber ad aguest Departament era decision de declarar grèva en sector de ______________ entà  totes es empreses de _________________.

Era grèva se convòque enes tèrmes següents:

1.Se harà es dies __________ d ___________, des ___________ h enquias __________ h. 
2.Era convocatòria tanh ara totalitat de trabalhadors e trabalhadores dera empresa.
3.Se prebotge era declaracion de grèva pr'amor qu'enquiad aguesta data non an agut resultat positiu es negociacions, requeriments e d'autes gestions hètes entà arribar a un acòrd sus ____________.
4.Er objectiu dera grèva qu'ei arténher un acòrd que hèsque possibla era signatura de _______________________________________.
5.Eth comitat de grèva serà compausat per:

Nòm e cognòms.			DNI.

Aguesta comunicacion se hè as efèctes de ce que dispause eth RD 17/77, de 4 de març, e dera Senténcia deth Tribunau Constitucionau publicada en BOE eth dia 25 d'abriu de 1981.

Ara atencion dera empresa ______________________________, en nòm e representacion dera Seccion Sindicau de CCOO d'aguesta empresa, vos hèsqui a saber que s'a cuelhut era decision de convocar ua grèva enes tèrmes següents:

1.Se harà es dies __________ d _________________________, des _________ h enquias __________ h.
2.Era convocatòria tanh ara totalitat des trabalhadors e trabalhadores dera empresa.
3.Se prebotge era declaracion de grèva pr'amor qu'enquia aguesta data non an agut resultat positiu es negociacions, requeriments e d'autes gestions hètes entà arribar a un acòrd sus _____________.
4.Er objectiu dera grèva qu'ei arténher un acòrd que hèsque possibla era signatura d'un convengut sus __________________________.
5.Eth comitat de grèva serà compausat per:

Nòm e cognòms. DNI.
(signatura) ______.

Sagèths pluraus

Er 1 de gèr de 1850 s'emetec eth prumèr sagèth postau modèrn espanhòu. D'alavetz ençà, Espanha a emetut un totau de 3.612 sagèths, des quaus 19 an portat bèth tèxte en catalan (un 0,52 per cent), sèt an portat bèth tèxt en galhèc (un 0,19 per cent) e sonque quate an portat bèth tèxte en eusquèra (un 0,11 per cent).En aguest periòde, per contra, Espanha non a emetut cap de sagèth enes autes lengües parlades en sòn territòri (aragonés, asturian e occitan dera Val d'Aran). En conjunt, es 30 sagèths emetudi en lengües diferentes deth castelhan sonque representen eth 0,83% de toti es sagèths emetudi en 149 ans.

Aguesta trajectòria espanhòla contraste damb era d'un bon nombre d'estats plurilingües deth mon, qu'an reflectit enes sòns sagèths era sua diversitat lingüistica intèrna e atau l'an promoigut laguens e dehòra des sues frontères damb eth desir de hè-la universau. En Euròpa, son ben coneishudi es casi de Belgica (qu'emet regularment sagèths en neerlandés, francés e aleman), Finlàndia (que n'emet en finés e suec), Irlanda (que n'emet en gaelic e anglés) e Soïssa (que n'emet en aleman, francés, italian e romanche).

Era Constitucion espanhòla de 1978 permetec era oficialisacion deth catalan, eth galhèc e er eusquèra enes sòns territòris istorics, e imposèc ar Estat eth mandat de respectar e protegir era sua diversitat lingüistica intèrna. Ei cèrt que 17 des 19 sagèths tamb tèxtes en catalan e toti es sagèths damb tèxtes en galhèc e eusquèra son posteriors ara aprovacion dera Constitucion, mès entenem qu'aguestes chifres non permeten parlar d'ua promocion significatiua per part der Estat des lengües diuèrses des sòns ciutadans.

Com a parlants de lengües diferentes deth castelhan que mos volem reconéisher enes simbèus der Estat, volem formular publicament era demana qu'es nòstes lengües siguen incorporades enes sagèths espanhòus d'ua manèra que hèsque justícia ath sòn pes demografic, istoric e culturau, e qu'ara ora permete dar un compliment que non sigue sonque testimoniau ath mandat constitucionau de respècte e proteccion dera diversitat lingüistica espanhòla. En tot apropà-mos deth 150au. aniversari deth prumèr sagèth modèrn espanhòu, volem cridar as nòsti governants tà préner totes es mesures de besonh entà qu'er 1 de gèr der an 2000, coma mès tard, se complisque un viratge ena pluralitat ena enquiara uniforme istòria filatelica espanhòla. 

Carta europèa des lengües regionaus o minoritàries. 	

Era Carta europèa des lengües regionaus e minoritàries ei un document aprovat peth Conselh d'euròpa en 1992. Reconeish es lengües definides coma "regionaus o minoritàries" coma expression de riquesa culturau e compromet es estats signants a hèr possible er ensenhament, en tot o en part, en aguestes lengües e tanben a poder utilizar-les ena administracion, ena justícia e enes miejans de comunicacion, entre d'auti àmbits.

Era Carta europèa siguec signada peth Govèrn espanhòu eth madeish 1992 e er esturment de ratificacion siguec depausat en Conselh d'euròpa en 2001. Ena Declaracion espanhòla se hè a constar que "s'entenen coma lengües regionaus o minoritàries es lengües reconeishudes coma oficiaus enes estatuts d'autonomia des comunautats autonòmes deth País Basc, Catalonha, Isles Baleares, Galícia, Valenciana e Navarra".

En un dusau paragraf, Espanha "declare, as madeishi efèctes, que tanben s'entenen per lengües regionaus o minoritàries es qu'es estatuts d'autonomia protegissen e emparen enes territòris a on tradicionaument se parlen". Er aranés entre en aguest dusau grop.

Des der agost de 2001 era Carta ei en vigor en Estat espanhòu. 

CARTA EUROPÈA DES LENGÜES REGIONAUS O MINORITÀRIES.
Carta Europèa des lengües regionaus o minoritàries.
Era Carta siguec aprovada coma convencion peth Comitè de Ministres deth Conselh d'euròpa ena 478ª reünion des representants des ministèris, eth dia 25 de junh de 1992 en Estrasborg. Entrèc en vigor en artenher-se era ratificacion d'aumens cinc estats, eth prumèr dia de març de 1998.
En Estat espanhòu entrèc en vigor eth prumèr d'agost de 2001 (BOE num.222, de 15 de seteme de 2001, e BOE suplement num. 15 en lengua catalana, d'1 d'octobre deth madeish an).

TÈXTE DETH DOCUMENT.
Nòta.- En nereta es paràgrafs ò apartats escuelhuts per Estat espanhòu en esturmetn de ratificacion.
PREAMBUL.
Es estats membres deth Conselh d'euròpa, signataris dera presenta Carta, En tot considerar qu'era finalitat deth Conselh d'euròpa ei era d'arténher ua union mès estreta enter es sòns membres, principaument pr'amor de sauvaguardar e de prebotjar es ideaus e es principis que conformen eth sòn patrimoni comun;
En tot considerar qu'era proteccion des lengües regionaus o minoritàries istoriques d'euròpa, enter es quaus bères ues risquen, damb eth temps, de desaparéisher, contribuís a mantier e a desvolopar es tradicions e eth riquièr culturaus d'euròpa;
En tot considerar qu'eth dret de tier ua lengua regionau o monoritària ena vida privada e publica constituís un dret imprescriptible, cossent damb es principis contengudi en Pacte internacionau tanhent as drets civius e politics des Nacions Unides, e cossent damb er esperit dera Convencion de sauvaguarda des Drets der Òme e des Libertats fondamentaus deth Conselh d'euròpa;
En tot tier en compde eth trebalh realisat en encastre dera CSCE e en particular era Acta finau de Helsinki de 1975 e eth document dera amassada de Copenhague de 1990;
En tot remercar eth valor der interculturau e deth pluralisme, e en tot considerar qu'era proteccion e er encoratjament des lengües regionaus o minoritàries non s'aurie pas de hèr en detriment des lengües oficiaus e deth besonh d'aprener-les;
Conscienti deth hèt qu'era proteccion e era promocion des lengües regionaus o minoritàries enes diuèrsi païsi e regions d'euròpa representen ua contribucion importanta ath bastiment d'ua Euròpa basada enes principis dera democracia e dera diuersitat culturau, en encastre dera sobeiranitat nacionau e dera integritat territoriau;
En tot tier en compde es condicions especifiques e es tradicions istoriques pròpies a cada region des païsi d'euròpa;
Se conven çò que seguïs:

PART I. Disposicions generaus.
ARTICLE 1. DEFINICIONS.
Ath sens dera presenta carta:
a) pera expression lengües regionaus o minoritàries, se compren es lengües:
I. tengudes tradicionaument en un parçan d'un Estat per subdits d'aguest Estat que constituïssen un grop numericament mendre dera rèsta dera populacion der Estat; e:
II. disparières dera (des) lengua (es) oficiau (s) d'aguest Estat; aguesta non includís pas n'es dialèctes dera (des) lengua (es) oficiau (s) der Estat n'es lengües des migrants:
b) per parçan en quau ua lengua regionau o minoritària ei tenguda, se compren er airau geografic en quau aguesta lengua ei era forma d'expression d'un nombre de persones que justifique era adopcion des diuèrses mesures de proteccion e de promocion previstes pera presenta Carta;
c) per lengues mancades de territòri, se compren es lengües tengudes per subdits der Estat que son disparières dera (des) lengua (es) tenguda (es) pera rèsta dera populacion der Estat, mès que, totun que tradicionaument tengudes en parçan der Estat, non pòden pas èster relacionades damb un airau determinat d'aguest.

Carta Europèa des lengües regionaus o minoritàries.

ARTICLE 2. COMPROMISI.
1. Cada part se compromet a aplicar es disposicions dera part II ath corròp des lengües regionaus o minoritàries tengudes en sòn parçan, que responen as definicions der article 1.
2. En çò que tanh a tota lengua indicada en moment dera ratificacion, dera acceptacion o dera aprovacion, cossent damb er article 3, cada part se compromet a aplicar un minimom de trenta cinc paragrafs o apartats trigadi enter es disposicions dera part III dera presenta Carta, ena quau n'i a aumens tres escluelhudi enter es articles 8 e 12 e un enter es articles 9, 10, 11 e 13.

ARTICLE 3. MODALITATS.
1. Cada Estat contractant a d'especificar en sòn esturment de ratificacion, d'acceptacion o d'aprovacion, cada lengua regionau o minoritària, o ben cada lengua oficiau mens espandida sus eth totau o sus ua part deth sòn parçan, ara quau s'apliquen es apartats trigadi cossent damb eth paragraf der article 2.
2. Tota part pòt, en tot moment de dempús, notificar ath Secretari Generau qu'aguesta accèpte es obligacions resultantes des disposicions de quinsevolh aute apartat dera Carta que non auie pas estat especificat en sòn esturment de ratificacion, d'acceptacion o d'aprovacion, o qu'aguesta aplicarà eth paragraf 1 deth present article a d'autes lengües regionaus o minoritàries, o ben a d'autes lengües oficiaus mens estienudes en tot eth conjunt o en ua part deth sòn terrador.
3. Es compromisi previsti en paragraf precedent seràn part importanta dera ratificacion, dera acceptacion o dera aprovacion e produsiràn es madeishi efèctes a compdar dera data dera sua notificacion.

ARTICLE 4. ESTATUS DE PROTECCION EXISTENTI.
1. Cap des disposicions dera presenta Carta a d'èster interpretada coma limitadora o derogadora des drets garantidi pera Convencion europèa des Drets Umans.
2. Es disposicions dera presenta Carta non causen pas perjudici as disposicions mès favorables que regissen era situacion des lengües regionaus o minoritàries, o er estatut juridic des persones que pertanhen a ues minoritats, qu'existissen dejà laguens d'ua Part o ben son previstes pes acòrds internacionaus bilateraus o multilateraus corresponenti.

ARTICLE 5. OBLIGACIONS EXISTENTES.
Arren laguens dera presenta Carta a d'èster interpretat coma implicant eth dret de començar quinsevolh actiuitat o de portar a tèrme bèra accion que contravengue es objectius dera Carta des Nacions Unides o d'autes obligacions det dret internacionau, comprenent tanben eth principi dera sobeiranitat e dera integritat territoriau des Estats.

ARTICLE 6. INFORMACION.
Es Parts se comprometen a velhar per qu'es autoritats, organizacions e persones implicades siguen informades des drets e deuers establidi pera presenta Carta.

Part II. Objectius e principis plantejadi cossent damb er apartat 1 der article 2.

ARTICLE 7. OBJECTIUS E PRINCIPIS.
1. En matèria de lengües regionaus o minoritàries, enes parçans enes quaus aguestes lengües son tengudes e segontes era situacion de cada lengua, es Parts basen era su politica, era sua legislacion e era sua practica sus es objectius e principis que seguissen:
a) eth reconeishement des lengües regionaus o minoritàries en tant qu'expression deth riquièr culturau;
b) eth respèste der airau geografic de cada lengua regionau o minoritària, en tot sajar de qu'es divisions administratiues, dejà existentes o nauères, non constituïsquen pas un trebuc entara promocion d'aguesta lengua regionau o monoritària;
c) eth besonh d'ua accion decidida de promocion des lengües regionaus o minoritàries, pr'amor de sauvaguardar-les;

Carta Europèa des lengües regionaus o minoritàries.

d) era facilitacion e/o encoratjament der usatge orau o escrit des lengües regionaus o minoritàries ena vida publica e ena vida privada;
e) era mantenença e eth desvolopament de relacions, laguens des ambits dera presenta Carta, enter es grops que practiquen ua lengua regionau o minoritària e d'auti grops deth madeish Estat que parlen ua lengua tenguda jos ua forma pariona o semblanta, atau coma er establiment de relacions culturaus damb d'auti grops der Estat que tien lengües disparières;
f) era metuda a disposicion de formes e de mieis avienti d'ensenhament e d'estudi des lengües regionaus o minoritàries en toti es estadis apropiadi;
g) era metuda a disposicion de mieis que permetiguen as non-parlants d'ua lengua regionau o minoritària que viuen en airau a on se ten aguesta lengua d'aprener-la s'atau ac desiren;
h)era promocion des estudis e dera recèrca sus es lengües regionaus o minoritàries enes universitats o establiments equivalenti.
i) era promocion de formes avientes d'escambis transnacionaus, laguens des ambits dera presenta Carta, entàs lengües regionaus o minoritàries tengudes jos ua forma pariona o semblanta en dus o mès Estats.
2. Es Parts se comprometen a eliminar, s'encara non ac an hèt, tota distincion, exclussion, restriccion o preferéncia injustificades qu'afècten ara practica d'ua lengua regionau o minoritària e qu'agen coma objectiu descoratjar o méter en perilh era mantenença o eth desvolopament d'aguesta. Era adopcion de mesures especiaus en favor des lengües regionaus o minoritàries, adreçades a prebotjar ua egalitat enter es parlants d'aguestes lengües e era rèsta dera populacion o que sagen de tier en compde es sues situacions particulares, non ei pas considerat coma un acte de discriminacion envèrs es parlants des lengües mès estienudes.
3. Es Parts se comprometen a pebotjar, mejançan mesures avientes, era comprension mutua enter toti es grops lingüistics deth païs, en tot sajar de qu'eth respècte, era comprension e era tolerància en atencion as lengües regionaus o minoritàries figuren entremiei des objectius dera educacion e dera formacion dispensades laguens deth país, e a encoratjar es mieis de comunicacion de masses a
perseguir eth madeish objectiu. 
4. En tot definir era sua politica en atencion as lengües regionaus o minoritàries, es Parts se comprometen a préner en consideracion es besonhs e es volentats exprimides pes grops que tien aguestes lengües. Aguestes son encoratjades a crear, se cau, uns organs encargadi de conselhar es autoritats sus totes es qüestions que hèsquen relacion as lengües regionaus o minoritàries.
5. Es parts se comprometen a aplicar, mutatis mutandis, es principis enumeradi enes apartats 1 a 4 as lengües mancades de territòri. Totun, en cas d'aguestes lengües, era naturalesa e era artenhuda des mesures a préner entà balhar efècte ara presenta Carta seràn determinades de forma flexibla, en tot tier en compde uns besonhs e ues volentats, e en tot respectar es tradicions e es caracteristiques des grops que tien es lengües en qüestion.

PART III. Mesures a favor der emplec des lengües regionaus o minoritàries ena vida publica, a préner cossent damb es compromisi soscrits en vertut der apartat 2 der article 2.

ARTICLE 8. ENSENHAMENT.
1. En matèria d'ensenhament, es Parts se comprometen, en çò que tanh ath parçan en quau aguestes lengües son tengudes, segontes era situacion de cadua d'aguestes lengües e sense prejudici der ensenhament dera (des) lengua (es) oficiau (s) der Estat:
a) I. a preveir ua educacion preescolara assegurada enes lengües regionaus o minoritàries que pertòque; o II. a preveir qu'ua part substanciau dera educacion preescolara sigue assegurada enes lengües regionaus o minoritàries que pertòque; o III. a aplicar ua des mesures apuntades enes apartats I e II aumens as escolans es familhes des quaus ac desiren e a on eth nombre ei considerat sufisent; o
IV. s'es poders publics non an cap de competéncia dirècta laguens der ambit dera educacion preescolara, a afavorir e/o a fomentar era aplicacion des mesures apuntades enes apartats I a III d' aciu dessús; 
b) I. a preveir un ensenhament primari assegurat enes lengües regionaus o minoritàries que pertòque; o II. a preveir qu'ua part substanciau der ensenhament primari sigue assegurada enes lengües regionaus o minoritàries que pertòque; o III. a preveir, en encastre dera educacion primària, qu'er ensenhament des lengües des lengües regionaus o minoritàries corresponentes sigue part integranta deth curriculum; o IV. a aplicar ua des mesures apuntades enes apartats I a III aumens as escolans es familhes des quaus ac desiren e a on eth nombre ei considerat sufisent.
c) I. a preveir un ensenhament segondari assegurat enes lengües regionaus o minoritàries que pertòque; o II. a preveir qu'ua part substanciau der ensenhament segondari sigue assegurat enes lengües regionaus o minoritàries; o III. a preveir, en encastre dera educacion segondària, er ensenhament des lengües regionaus o minoritàries coma part integranta deth curriculum; o a aplicar ua des mesures apuntades enes apartats I a III aumens as escolans qu'ac desiren -o, s'ei eth cas, a on es familhes ac desiren- en nombre considerat sufesent;
d) I. a preveir un ensenhament tecnic e professionau que sigue assegurat enes lengües regionaus o minoritàries que pertòque; o II. a preveir qu'ua part substanciau der ensenhament tecnic e professionau sigue assegurat enes lengües regionaus o minoritàries de pertòque; o III. a preveir, en encastre dera educacion tecnica e professionau, er ensenhament des lengües regionaus o minoritàries corresponentes coma part integranta deth curriculum; o IV. a aplicar ua des mesures apuntades enes apartats I a III aumens as escolans qu'ac desiren -o, s'ei eth cas, a on es familhes ac desiren- en nombre considerat sufisent;
e) I. a preveir un ensenhament universitari e d'autes formes d'ensenhament superior enes lengües regionaus o minoritàries; o II. a preveir er estudi d'aguestes lengües, coma disciplines der ensenhament universitari e superior; o III. si, per rason deth ròtle der Estat envèrs as establiments d'ensenhament superior, es apartats I e II non pòden pas èster aplicadi, a fomentar e/o autorizar era aplicacion d'un ensenhament universitari o d'autes formes d'ensenhament superior enes lengües regionaus o minoritàries, o d'auti mieis que permeten d'estudiar aguestes lengües ena universitat o en d'auti establiments d'ensenhament superior;
f) I.a préner disposicions pr'amor que siguen impartidi corsi d'educacion d'adults o d'educacion permanenta asseguradi basicament o totaument enes lengües regionaus o minoritàries; o II. a prepausar aguestes lengües coma disciplines dera educacion des adults e dera educacion permanenta; o III. s'es poders publics non an cap de competéncia dirècta en ambit dera educacion d'adults, a afavorir e/o
fomentar er ensenhament d'aguestes lengües en encastre dera educacion d'adults e dera educacion permanenta.
g) a préner disposicions pr'amor d'assegurar er ensenhament dera istòria e dera cultura que tanhen dirèctament a ua lengua regionau o minoritària.
h) a assegurar era formacion iniciau e permanenta des ensenhants de besonh entara aplicación des apartats a) a g) acceptadi pera Part;
i) a crear un o mès organs de contaròtle encargadi de seguir es mesures adoptades e es progrèssi realizadi laguens des establiments o eth desvolopament der ensenhament des lengües regionaus o minoritàries, e a establir en aguest aspècte relacions periodiques que seràn hètes publiques. 
2. En matèria d'ensenhament e en çò que tanh a d'auti parçans ath delà d'aqueri en qu'es lengües regionaus o minoritàries son tradicionaument tengudes, es Parts se comprometen a autorizar, a fomentar o a aplicar, s'eth nombre de parlants d'ua lengua regionau o minoritària atau ac justifique, un ensenhament ena o dera lengua regionau o minoritària enes estadis apropiadi der ensenhament.

ARTICLE 9. JUSTÍCIA.
1. Es Parts se comprometen, en çò que tanh as circonscripcions des autoritats judiciaus enes quaus demore un nombre de persones que tien es lengües regionaus o minoritàries que justifique es mesures especifiques que seguissen, segontes era situacion de cadua d'aguestes lengües e damb era condicion qu'er usatge des possibilitats aufrides per aguest apartat non sigue pas considerat peth jutge coma ua entremieja entara bona administracion dera justícia:

a) enes procediments penaus:
I. a preveir qu'es jurisdiccions, damb era demana d'ua des parts, formulen es procèssi enes lengües regionaus o minoritàries; e/o II. a garantir ar acusat eth dret d'exprimir-se ena sua lengua regionau o minoritària; e/o III. a preveir qu'es requeriments e es pròves, escrites o ben oraus, non siguen pas considerades coma inacceptables per rason de que siguen formulades en ua lengua regionau o minoritària; e/o IV. a redigir enes lengües regionaus o minoritàries, damb ua demana, es actes relacionades damb un procès judiciau, s'ei de besonh recorrint a uns intèrprets e a ues arrevirades, sense qu'açò age de comportar cap de despena addicionau entàs interessadi;
b) enes procèssi civius:
I. a preveir qu'es jurisdiccions, damb era demana d'ua des parts, formulen eth procés enes lengües regionaus o minoritàries; e/o
II. a perméter, quan ua part en un litigi a de comparéisher en persona deuant d'un tribunau, s'exprèsse ena sua lengua regionau o minoritària sense qu'açò compòrte ues despenes addicionaus; e/o III. a perméter era produccion de documents e de pròves enes lengües regionaus o minoritàries, s'ei de besonh recorrint a uns intèrprets e a ues arrevirades; c) enes procèssi deuant es jurisdiccions competentes en matèria administratiua: I. a preveir qu'es jurisdiccions, damb era demana d'ua des parts, formulen es procèssi enes lengües regionaus o minoritàries; e/o II. a perméter, quan ua part en un litigi a de comparéisher en persona deuant d'un tribunau, que
s'exprèsse ena sua lengua regionau o minoritària sense qu'açò compòrte ues despenes addicionaus; e/o III. a perméter era produccion de documents e de pròves enes lengües regionaus o minoritàries, s'ei de besonh recorrint a uns intèrprets e a ues arrivirades.
d) a préner mesures entà qu'era aplicación des apartats I e III des paragrafs b) e c) e er emplec eventuau d'intèrprets e d'arrevirades non compòrten pas ues despenes addicionaus entàs interessats.
2. Es Parts se comprometen:
a) a non refusar pas era validesa des actes juridiques establides en Estat peth hèt d'èster redigides en ua lengua regionau o minoritària; o b) a non refusar pas era validesa, enter es Parts, des actes juridiques establides en Estat peth hèt d'èster redigides en ua lengua regionau o minoritària, e a preveir que seràn oposables a d'auti interessats non parlants d'aguestes lengües, damb era condicion qu'eth contengut dera acta sigue metutu en sòn coneishement per aqueth que la hè a valer; o c) a non refusar pas era validesa, enter es Parts des actes juridiques establides en Estat peth hèt d'èster redigides en ua lengua regionau o minoritària.
3. Es parts se comprometen a hèr accessibles, enes lengües regionaus o minoritàries, es tèxti legislatius nacionaus mès subergessents e aqueri tanhen particularament as usatgèrs d'aguestes lengües, a mens qu'aguesti tèxti siguen dejà disponibles d'ua auta manèra.

ARTICLE 10. AUTORITATS ADMINISTRATIUES E SERVICIS PUBLICS.
1. Enes circonscripcions des autoritats administratiues der Estat enes quaus i demore un nombre de parlants de lengües regionaus o minoritàries que justifique es mesures que seguissen e segontes era situacion de cada lengua, es Parts se comprometen, ena mesura de çò possible:
a) I. a velhar per qu'aguestes autoritats administratiues utilizen es lengües regionaus o minoritàries; o II. a velhar per qu'es es sòns agents que siguen en contacte damb eth public empleguen es lengües regionaus o minoritàries enes relacions damb es pernones que s'adrècen ada eri en aguestes lengües; o III. a velhar per qu'es parlants de lengües regionaus o minoritàries poguen presentar es demanes oraus o escrites e recéber ua responsa en aguestes lengües; o IV. a velhar per qu'es parlants des lengües regionaus o minoritàries poguen presentar es demanes oraus o escrites en aguestes lengües; o V. velhar per qu'es parlants de lengües regionaus o minoritàries poguen transméter valablament un document redigit en aguestes lengües;
b) a méter a disposicion dera populacion formularis e tèxti administratius d'usatge corrent enes lengües regionaus o minoritàries, o en version bilingües; 
c) a perméter as autoritats administratiues de redigir documents en bèra lengua regionau o minoritària; 
2. En çò que tanh as autoritats locaus e regionaus enes parçans a on i demore un nombre de parlants de lengües regionaus o minoritàries que justifique es mesures que seguissen, es Parts se comprometen a perméter e/o a fomentar:
a) er emplec des lengües regionaus o minoritàries en ambit dera administracion regionau o locau; 
b) era possibilitat entàs parlants de lengües regionaus o minoritàries de presentar demanes oraus o escrites en aguestes lengües;
c) era publicacion pes collectiuitats regionaus de tèxti oficiaus a on aguestes lengües i son oficiaus igualment enes lengües regionaus o minoritàries;
d) era publicacion pes collectiuitats locaus des sòns tèxti oficiaus igualment enes lengües regionaus o minoritàries;
e) er emplec per part des collectiuitats regionaus des lengües regionaus o minoritàries enes debats des sues amassades, sense excluir-ne, totun, er emplec dera (des) lengua (es) oficiau (s) der Estat;
f) er emplec per part des collectiuitats regionaus des lengües regionaus o minoritàries enes debats des sues amassades, sense excluir-ne, totun, er emplec dera (des) lengua (es) oficiau (s) der Estat;
g) er emplec o era adopcion, s'ei eth cas conjuntament damb era denominacion ena lengua (es) oficiau (s), des formes tradicionaus e corrèctes dera toponimia enes lengües regionaus o minoritàries.
3. En çò que tanh as servicis publics asseguradi pes autoritats administratiues o d'autes persones que trebalhen ath servici d'aguesti, es Parts contractantes se comprometen, enes parçans enes quaus es lengües regionaus o minoritàries son tengudes, en foncion dera situacion de cada lengua e ena mesura ena qu'açò sigue possible;
a) a velhar per qu'es lengües regionaus o minoritàries damb ocasión dera prestacion de servici; o b) a perméter as parlants de lengües regionaus o minoritàries de formular ua demana e a recéber ua responsa en aguestes lengües; o c) a perméter as parlants de lengües regionaus o minoritàries de formular ua demana en aguestes lengües.
4. Pr'amor dera aplicación des disposicions 1, 2 e 3 qu'an estat acceptades, es Parts se comprometen a préner ua o diuèrses des mesures que seguissen:
a) era arrevirada o interpretacion eventuaument requerides; 
b) eth recrutament e, s'ei eth cas, era formacion des foncionaris e d'auti agents publics en nombre sufisent;
c) era satisfaccion, en çò possible, des demanes des agents publics que coneishen ua lengua regionau o minoritària d'èster destinadi en parçan a on se ten aguesta lengua.
5. Es parts se comprometen a perméter, jos demana des interessadi, er emplec o era adopcion de patronimis enes lengües regionaus o minoritàries.

ARTICLE 11. MIEIS DE COMUNICACIÓN.
1. Es parts se comprometen, entàs parlants des lengües regionaus o minoritàries, enes parçans a on se tien aguestes lengües, segontes era situacion de cada lengua, ena mesura ena qu'es autoritats publiques agen, de manèra dirècta o indirècta, ua competéncia, uns poders o ben un rôtle en aguest camp, en tot respectar es principis d'independéncia e d'autonomia des mieis de comunicación:
a) ena mesura ena qu'era ràdio e era television representen un servici public:
I. a assegurar era creacion d'aumens ua estacion de ràdio e un canau de television enes lengües regionaus o minoritàries; o II. a fomentar e/o facilitar era creacion d'aumens ua estacion de ràdio e un canau de television enes lengües regionaus o minoritàries; o III. a préner es disposicions avientes pr'amor qu'es difussors programen emissions enes lengües regionaus o minoritàries;
b) I. a fomentar e/o facilitar era creacion d'aumens ua estacion de ràdio enes lengües regionaus o minoritàries; o II. a fomentar o facilitar era emission de programes de ràdio enes lengües regionaus o minoritàries, de faiçon regulara.
c) I. a fomentar e/o facilitar era creacion d'aumens un canau de television enes legües regionaus o minoritàries; o II. a fomentar e/o facilitar era difussion de programes de television enes lengües regionaus o minoritàries, de faiçon regulara;
d) a fomentar e/o facilitar era produccion e era difussion d'òbres audio e audiovisuaus enes lengües regionaus o minoritàries;
e) a fomentar e/o a facilitar era creacion o era mantenença d'aumens un organ de pensa enes lengües regionaus o minoritàries; o II. a fomentar e/o facilitar era publicacion d'articles de prensa enes lengües regionaus o minoritàries, de faiçon regulara; o 
f) I. a sufragar es còsti suplementaris des mieis de comunicacion qu'empleguen lengües regionaus o minoritàries, dat qu'era lei prevé ua assisténcia financèra, en generau, entàs mieis de comunicación; o II. a estiéner er mesures existentes d'assisténcia financèra as produccions audiovisuaus en lengües regionaus o minoritàries;
g) a sostier era formacion de periodistes e d'aute personau entàs mieis de comunicación qu'empleguen es lengües regionaus o minoritàries.
2. Es parts se comprometen a garantir era libertat de recepcion dirècta des emissions de ràdio e de television des païsi vesins en ua lengua practicada d'ua forma pariona o semblanta a ua lengua regionau o minoritària, e a non apausar-se pas ara retransmission d'emissions de ràdio e de television des païsi vesins en ua lengua atau. Se comprometen ademès a velhar per que cap restriccion ara libertat d'expression e ara liura circulacion d'informacion en ua lengua practicada de forma pariona o semblanta a ua lengua regionau o minoritària sigue impausada ena prensa escrita. Er exercici des libertats nomentades, eth quau compòrte uns déuers e ues responsabilitats, pòt èster sometut a cèrtes formalitats, condicions, restriccions o sancions previstes per lei, que constituïssen mesures de besonh, en ua societat democratica, entara seguretat nacionau, entara integritat territoriau o entara seguretat publica, entara defensa der orde e entara prevencion deth crim, entara proteccion dera salut o dera morau, entara proteccion dera reputacion o des drets des auti, entà empedir era divulgacion d'informacions confidenciaus, o entà garantir era autoritat e era imparcialitat deth poder judiciau.
3. Es parts se comprometen a velhar per qu'es interèssi des parlants de lengües regionaus o minoritàries siguen representadi o tengudi en consideracion en encastre des estructures eventuaument creades cossent ara lei, qu'an coma prètzhèt eth garantir era libertat e era pluralitat des mieis de comunicación.

ARTICLE 12. ACTIVITATS E EQUIPAMENTS CULTURAUS.
1. En matèria d'activitats e d'equipaments culturaus -principaument de bibliotèques, de vidiotèques, de centres culturaus, de musèus, d'archius, d'academies, de teatres e de cenèmes, atau coma de trebalhs literaris e de produccion cinematografica, d'expression culturau populara, d'hestivaus, d'industries culturaus, qu'includissen sustot era utilisacion des naues tecnologies- es Parts se comprometen, en çò que tanh ath parçan a on aqueres lengües son tengudes e ena mesura ena qu'es autoritats publiques agen competéncia, poders o un ròtle en aguest domeni:
a) a promocionar era expression e es iniciatiues pròpies as lengües regionaus o minoritàries, e a afavorir es diuèrsi mieis d'accés as òbres produsides en aguestes lengües;
b) a afavorir es diuèrsi mieis d'accés d'autes lengües as òbres produsides enes lengües regionaus o minoritàries, en tot ajudar e desvolopar es activitats d'arrevirada, de doblatge, de pòstsincronizacion e de jos-titolatge;
c) a afavorir er accés des lengües regionaus o minoritàries a òbres produsides en d'autes lengües, en tot ajudar e desvolopar es activitats d'arrevirada, de pòst-sincronizacion e de jos-titolatge;
d) a velhar per qu'es organismes encargadi d'empréner o de sostier diuèrses formes d'activitats culturaus, intègren en ua mesura avienta, era coneishença e era practica des lengües e des cultures regionaus o minoritàries enes operacions enes quaus an era iniciatiua o as quaus balhen eth sòn supòrt.
e) a afavorir era metuda a disposicion des organismes encargadi d'empréner o de sostier activitats culturaus d'un personau que domine era lengua regionau o minoritària, ademès dera (des) lengua (es) dera rèsta dera populacion;
f) a afavorir era participacion dirècta, en çò que tanh as equipaments e as programes d'activitats culturaus, de representants des parlants dera lengua regionau o minoritària;
g) a promocionar o facilitar era creacion d'un o mès organismes encargadi d'amassar, de recéber en depòsit e de presentar o publicar es òbres produsides en lengües regionaus o minoritàries;
h) s'ei eth cas, a crear e/o prebotjar e finançar uns servicis d'arrevirada e de recèrca terminologica ara enguarda, principaument, de mantier e de desvolopar en cada lengua regionau o minoritària ua terminologia administratiua, comerciau, economica, sociau, tecnologica o juridica avienta.
2. En çò que tanh a d'auti parçans a part d'aqueri enes qu'es lengües regionaus o minoritàries son parlades tradicionaument, es Parts se comprometen a autorizar, a promocionar e/o a preveir, s'eth nombre de parlants d'ua lengua regionau o minoritària atau ac justifique, activitats o equipaments culturaus avienti, cossent ath paragraf precedent.
3. Es Parts se comprometen, laguens dera sua politica culturau en estrangèr, a balhar ua plaça apropiada as lengües regionaus o minoritàries e ara cultura ara que representen.

ARTICLE 13. VIDA ECONOMICA E SOCIAU.
1. En çò que tanh as activitats economiques e sociaus, es Parts se comprometen, en tot eth conjunt deth país: 
a) a excludir dera sua legislacion tota disposicion que proïbisque o limite sense rasons justificables eth recors as lengües regionaus o minoritàries enes documents relatius ara vida economica o sociau, e principaument enes contractes de trebalh e enes documents tecnics coma normes d'usatge des productes o d'equipaments;
b) a proïbir era insercion, enes reglaments intèrns des empreses e es actes privadi, de clausules qu'excludisquen o limiten er usatge des lengües regionaus o minoritàries, aumens enter es parlants dera madeisha lengua.
c) a opausar-se a tota practica que sage de descoratjar er usatge des lengües regionaus o minoritàries laguens deth marc des activitats economiques o sociaus;
d) a facilitar e/o promocionar per d'auti mieis ademès des nomentadi anteriorament er usatge des lengües regionaus o minoritàries.
2. En matèria d'activitats economiques e sociaus, es Parts de comprometen, ena mesura en qu'es autoritats publiques n'agen competéncia, en parçan en qu'es lengües regionaus o minoritàries son tengudes, e ena mesura en que sigue possible:
a) a definir, mejançan es sues reglamentacions financères e bancàries, ues modalitats que permeten, en ues condicions compatibles damb es abits comerciaus, er emplec des lengües regionaus o minoritàries ena redaccion d'ordes de pagament (chècs, letres de cambi, eca...) o d'auti documents financèrs, o, se cau, a velhar pera aplicacion de processi semblanti.
b) enes sectors economics e sociaus que depenen dirèctament deth sòn contròl (sector public), a realizar accions que promocionen er emplec des lengües regionaus o minoritàries;
c) a velhar per qu'es equipaments sociaus coma es espitaus, es casaus de jobilats, es residéncies aufrissen era possibilitat de recéber e de suenhar ena sua lengua es parlants d'ua lengua regionau o minoritària qu'agen de besonh aguesti suenhs per rason de salut, d'edat o per d'autes rasons; 
d) a velhar, segontes es modalitats mès avientes, per qu'es consignes de seguretat siguen atau madeish redigides enes lengües regionaus o minoritàries;
e) a hèr accessibles enes lengües regionaus o minoritàries es informacions balhades pes autoritats competentes que hèsquen referéncia as drets des consumidors.

ARTICLE 14. ESCAMBIS TRANSFRONTERÈRS.
Es Parts se comprometen:
a) a aplicar es acòrds bilateraus e multilateraus existenti que les relacionen as Estats enes qu'ua madeisha lengua ei tenguda de forma identica o semblanta, o ben a esforçar-se, se cau, a afavorir es contactes enter es parlants dera madeisha lengua laguens des Estats implicadi, enes domènis dera cultura, der ensenhament, dera informacion, dera formacion professionau e dera educacion permanenta;
b) en interès des lengües regionaus o minoritàries, a facilitar e/o a prebotjar era cooperacion a trauèrs des frontères, principaument enter collectiuitats regionaus o locaus en parçan en qu'era madeisha lengua ei tenguda de forma identica o semblanta.

PART IV. Aplicacion dera Carta.
ARTICLE 15. INFORMES PERIODICS.

1. Es Parts presentaràn periodicament ath Secretari Generau deth Conselh d'euròpa, jos ua forma a determinar peth Comitè de Ministres, un informe dera politica seguida, cossent ara part III dera presenta Carta, e sus es mesures adoptades en aplicación des disposicions dera part III qu'an estat acceptades. Eth prumèr informe a d'èster presentat laguens der an que seguís ara entrada en vigor dera Carta respècte dera part en qüestion, es auti informes en intervaus de tres ans dempús deth prumèr informe.
2. Es Parts haràn publics es sòns informes.

ARTICLE 16. EXAMÈN DES INFORMES.
1. Es informes presentadi ath Secretari Generau deth Conselh d'euròpa en aplicacion der article 15 seràn examinadi per un comitè d'expèrts constituït cossent damb er article 17.
2. Es organismes o associacions legaument establidi laguens d'ua Part poderàn atrèir era atencion deth comitè d'expèrts sus qüestions relatiues as compromisi prenudi per aguesta Part en vertut dera part III dera presenta Carta. Dempús d'auer consultat era Part interessada, eth comitè d'expèrts poderà tier en compde es informacions ena preparacion der informe citat en paragraf 3 deth present article. Aguesti organismes o associacions poderàn ath delà expausar declaracions en quant ara politica seguida per ua part, cossent damb era part II.
3. Sus era base des informes nomentadi en paragraf 1 e es informes nomentadi en paragraf 2, eth comitè d'expèrts premanirà un informe ara atencion deth Comitè de Ministres. Aguest informe serà acompanhat des observacions qu'es Parts poderàn formular e poderà èster hèt public peth Comitè de Ministres. 
4. Er informe nomentat en paragraf 3 contierà particularament es proposicions deth comitè d'expèrts ath Comitè de Ministres ara enguarda dera premanida, s'ei eth cas, de tota recomanacion d'aguest darrèr a ua o mès Parts.
5. Eth Secretari Generau deth Conselh d'euròpa harà un informe biannau detalhat ara Assamblèa parlamentària sus era aplicación dera Carta.

ARTICLE 17. COMITÈ d'eXPÈRTS.
1. Eth comitè d'expèrts serà composat per un membre de cada Part, designat peth Comitè de Ministres segontes un listat de persones de mès nauta integritat, de competéncia reconeishuda enes matèries tractades pera Carta, que seràn proposades pera Part implicada.
2. Es membres deth comitè seràn nomenadi per un periòde de sies ans e eth sòn mandat serà renovable. S'un membre non pòt pas acabar eth sòn mandat, serà remplaçat cossent damb eth procès previst en paragraf 1, e eth membre nomenat en sòn remplaçament acabarà eth mandat deth sòn predecessor.
3. Eth comitè d'expèrts adoptarà eth sòn reglament interior. Eth sòn secretariat serà assegurat peth Secretari Generau deth Conselh d'euròpa.

PART V. Disposicions finaus.
ARTICLE 18.
Era presenta Carta ei dubèrta ara signatura des Estats membres deth Conselh d'euròpa. Serà sometuda a ratificacion, acceptacion o aprovacion. Es esturments de ratificacion, d'acceptacion o d'aprovacion seràn depausadi pròp deth Secretari Generau deth Conselh d'euròpa.

ARTICLE 19.
1. Era presenta Carta entrarà en vigor eth prumèr dia deth mes que seguís ara expiracion d'un periòde de tres mesi dempús dera data ena que cinc Estats membres deth Conselh d'euròpa auràn expressat eth sòn consentiment a èster relacionadi pera Carta, cossent damb es disposicions der article 18.
2. Entà tot Estat membre qu'exprèsse posteriorament eth sòn consentiment a comprometer-se damb aguesta Carta, aguesta entrarà en vigor eth prumèr dia deth mes que seguís ara expiracion d'un periòde de tres mesi dempús dera data deth depòsit der esturment de ratificacion, d'acceptacion o d'aprovacion.

ARTICLE 20.
1. Dempús dera entrada en vigor dera presenta Carta, eth Comitè de Ministres deth Conselh d'euròpa poderà convidar a tot Estat membre deth Conselh d'euròpa a aderir-se ara Carta.
2. Entà tot Estat aderit, era Carta entrarà en vigor eth prumèr dia deth mes que seguís ara expiracion d'un periòde de tres mesi dempús dera data de depòsit der esturment d'adhesión pròp deth Secretari Generau deth Conselh d'euròpa.

ARTICLE 21.
1. Tot Estat pòt, en moment dera signatura o en moment deth depòsit deth sòn esturment de ratificacion, d'acceptacion, d'aprovacion o d'adession, formular ua o mès resèrves as paragrafs 2 a 5 der article 7 dera presenta Carta. Cap auta resèrva serà admetuda.
2. Tot Estat contractant qu'age formulat ua resèrva en vertut deth paragraf precedent la pòt retirar ena sua totalitat o en part en tot adreçar ua notificacion ath Secretari Generau deth Conselh d'euròpa. Era retirada serà efectiua ena data dera recepcion dera notificacion peth Secretari Generau.

ARTICLE 22.
1. Tota Part pòt, en tot moment, denonciar era presenta Carta en tot adreçar ua notificacion ath Secretari Generau deth Conselh d'euròpa.
2. Era denóncia serà efectiua eth prumèr dia deth mes que seguís ara expiracion d'un periòde de sies mesi dempús dera data de recepcion dera notificacion peth Secretari Generau.

ARTICLE 23.
Eth Secretari Generau deth Conselh d'euròpa notificarà as Estats membres deth Conselh e a tot Estat que s'age aderit ara presenta Carta:
a) tota signatura;
b) eth depòsit de tot esturment de ratificacion, d'acceptacionk d'aprovacion o d'adession;
c) tota data d'entrada en vigor dera presenta Carta, cossent damb es articles 19 e 20;
d) tota notificacion recebuda en aplicacion des disposicions der article 3, paragraf 2;
e) tota auta acta, notificacion o comunicación que hèsque referéncia ara presenta Carta.
En vertut d'açò, es jos-signants, degudament autorizadi ad aguest efècte, an signat era presenta Carta.

Hèt en Strasbourg, eth 5 de noveme de 1992, en francés e en anglés, es dus tèxti s'amassaràn en un solet exemplar que serà depositat enes archius deth Conselh d'euròpa.

Carta Europèa des lengües regionaus o minoritàries.
Eth Secretari Generau deth Conselh d'euròpa ne comunicarà còpia certificada a cadun des Estats membres deth Conselh d'euròpa e a tot aute Estat convidat a aderir-se ara presenta Carta.

DECLARACION DETH GOVÈRN d'eSPANHA.
Aprovada peth Congrès des Deputats eth dia 23 de noveme de 2000 e peth Senat eth dia 20 de deseme deth madeish an, en andús cassi per unanimitat.
Er esturment de ratificacion de 2 de hereuèr de 2001 se publiquèc en BOE num. 222, de 15 de seteme deth madeish an.
Declaracion d'espanha en relacion damb er article 2, paragraf 2, e er article, 3 paragraf 1, dera Carta Europèa des lengües regionaus e minoritàries, hèta en Estrasborg eth 5 de noveme de 1992.
Espanha declare qu'as efèctes previsti enes nomentats articles, s'enten per lengües regionaus o minoritàries es lengües reconeishudes coma oficiaus enes estatuts d'autonomia deth País Basc, Catalonha, Isles Balears, Galícia, Valéncia e Navarra.
Atau madeish, Espanha declare, as madeishi efèctes, que tanben s'entenen coma lengües regionaus o minoritàries es qu'es estatuts d'autonomia protegissen e emparen enes territòris a on tradicionaument se parlen.
As lengües nomentades en paragraf prumèr s'aplicaràn es disposicions qu'ara seguida se mèrquen dera IIIau. part dera Carta:
En article 8:
Paragraf 1, apartats a (I), b (I), c (I), d (I), e (III), f (I), g, h, i.
Paragraf 2
En article 9:
Paragraf 1, apartats a (I), a (II), a III), a (IV), b (I), b (II), b (III), c (I), c (II), c (III), d.
Paragraf 2, apartat a.
Paragraf 3.
En article 10:
Paragraf 1, apartats a (I), b , c.
Paragraf 2, apartats a, b, c, d, e, f, g.
Paragraf 3, apartats a, b.
Paragraf 4, apartats a, b, c.
Paragraf 5.
En article 11
Paragraf 1, apartats a (I), b (I), c (I), d, e (I), f (II), g.
Paragraf 2.
Paragraf 3.
En article 12:
Paragraf 1, apartats a, b, c, d, e, f, g, h.
Paragraf 2.
Paragraf 3.
En article 13:
Paragraf 1, apartats a, b, c, d.
Paragraf 2, apartats a, b, c, d, e.
En article 14:
Apartat a.
Apartat b.
As lengües nomentades en paragraf dusau s'aplicaràn totes aqueres disposicions dera part III dera Carta que poguen rasonablement aplicar-se en consonància damb es objectius e principis establidi en article 7.

Poder parlar idiòmes estrangèrs ei fondamentau entara diuersitat e prosperitat dera Union Europèa. En fòrça païsi, ei perfectament normau que lèu toti poguen serví-se d'aumens tres idiòmes. Aguestes persones pòden desplaçà-se mès facilament d'un país ar aute per rasons educatiues, professionaus o d'autes. Es sus competéncies lingüistiques susciten er interès des empresaris. Son ben plaçadi entà trèir partit dera ciutadania europèa e deth mercat unic, e, en particular, deth dret a víuer e trebalhar en quinsevolh lòc dera
Union Europèa.
Era Comission Europèa desire que toti es abitants dera Union poguen beneficià-se d'aguesti auantatges. En sòn Libre Blanc de 1995 Ensenhar e apréner: entara societat deth coneishement, decidic obrar entà que toti es ciutadans dera Union Europèa poguessen expressà-se en tres lengües europèes. Era mairau e dus mès. Damb aguest objectiu, era Union Europèa realize ua àmplia panòplia d'activitats entà fomentar er aprenedissatge d'idiòmes. Er An Europèu des Lengües 2001 contribuïrà a méter de relèu encara mès aguestes
activitats.
Entà obtier mès detalhs sus es activitats que figuren a contunhacion, s'a d'adreçar en prumèr lòc ath site Internet dera Comission Europèa dedicat as lengües: http://europa.eu.int/comm/education/languages/ o as adreces Internet nomentades mès entà dauant, o telefonar ath següent numerò dera Comission: 900 983198 (Espanha). Es numeròs de telefon des auti païsis les trobarà en: http://europa.eu.int/europedirect/.
Tanben pòt escríuer ara Comission Europèa, 200 rue de la Loi/Wetstraat B-1049 Brussèlles, Bèlgica.


SÒCRATES.
Un des principaus objectius de Sòcrates, programa europèu adreçat ara educacion, ei melhorar eth coneishement des lengües europèes. Dotat damb un pressupòst de 1.850 milions d'euros entath periòde 2000-2006, eth programa se base enes resultats dera sua etapa anteriora. Ena prumèra fasa deth programa (1995-1999):
- pròp de 500.000 estudiants freqüentèren universitats estrangères.
- 10.000 escòles collaborèren en marc d'associacions europèes.
- milèrs d'institucions participèren en projèctes multinacionaus entà promòir e melhorar er ensenhament e er aprenedissatge d'idiòmes.              

Lingua: ensenhament e aprenedissatge d'idiòmes:
- Projèctes, campanhes, seminaris, hilats e publicacions adreçats a motivar es persones tà apréner idiòmes, tà ampliar er accès ad aguest aprenedissatge, e tà ajudar as responsables educatius a determinar quines son es melhores practiques.      - Projèctes multinacionaus entà crear naui esturments d'aprenedissatge d'idiòmes e de contròtle des coneishements, atau coma tà informar melhor ath public sus es metòdes e eth materiau existent.

LEONARDO DA VINCI.
Eth programa de formacion professionau LEONARDO DA VINCI, coma Sòcrates, entrèc en ua naua fasa de sèt ans en gèr de 2000. Eth coneishement d'idiòmes estrangèrs ei essenciau, autant entàs perpectiues professionaus des individus coma entara competivitat des empreses. Pr'amor d'açò, er ensenhament e aprenedissatge de lengües aucupen un lòc important ena formacion professionau.
Ua des mesures essenciaus deth programa consistís en dar supòrt as projèctes multinacionaus dirigits a eleborar materiau e metòdes d'ensenhament d'idiòmes adreçadi a activitats professionaus e sectors economics particulars. S'includissen ací es auditories lingüistiques e d'autoformacion. 
Es mesures de LEONARDO DA VINCI permeten tanben balhar supòrt a projèctes lingüistics, per miei d'eri:
- escambis de professors d'idiòmes entre empreses e institucions especializades en formacion;
- hilats transnacionaus que meten a disposicion competéncies e informacion sus es innovacions en ambit dera formacion lingüistica professionau;
- investigacions, analisis e determinacion des melhores practiques en çò que hèr ara formacion lingüistica;
- projèctes pilòt consistenti en elaborar materiau e metòdes tà solucionar problèmes particulars que plantege era formacion lingüistica.
Entà mès informacion, campe era plana Internet de LEONARDO DA VINCI:
http://europa.eu.int/comm/education/leonardo_en.html.

D'AUTI PROGRAMES.
Molti d'auti programes dera Union Europèa an repercusions enes lengües e enes sòn aprenedissatges.
Per exemple:
SOCIETAT DERA INFORMACION MULTILINGÜA.
Es accions adreçades a promòir era diuersitat lingüistica en Internet e d'auti sercicis informatizats, includides enquia hè pòc en programa Societat dera informacion multilingüa. Aguestes accions se seguiràn desvolopant en un programa ulterior.

CULTURA 2000.
Eth programa CULTURA 2000 balhe supòrt, en particular, ara traduccion d'òbres literàries d'autors europèus dera dusau mitat deth sègle XX.
http://europa.eu.int/comm/culture/culture2000_en.html.
MEDIA.
Eth programa MEDIA II (MEDIA plus a compdar der 1 de gèr de 2001), que concedís subvencions entath doblatge e era sustitolacion de pellicules, programes de television, vidèus e productes multimèdia. http://europa.eu.int/comm/dg10/avpolicy/media/index_en.html

Comenius: ensenhament escolar.
- Escambis e associacions escolares: grops de joeni de païsi diferenti collabòren en un projècte, en tot melhorar eth sòn coneishement d'idiòmes estrangèrs.
- Bèques tà qu'es professors e futurs professors d'idiòmes poguen seguir ua formacion en estrangèr, que va des d'un periòde de practiques d'ua setmana enquia un lectorat d'ua durada maxima de ueit mesi.
- Projèctes multinacionaus consistenti en elaborar corsi e materiau de formacion entàs professors d'idiòmes.

Erasmus: ensenhament superior europèes.
- En tot possibilitar a estudiants universitaris pasar entre tres e dotze mesi en ua universitat en estrangèr, Erasmus les aufrís ua excellenta ocasion de desvolopar es sòns coneishements lingüistics.
- Pòden tanben concedí-se ajudes ad aguesti universitaris entà preparar eth sòn periòde de practiques Erasmus en tot seguir corsi intensius der idiòma o idiòmes deth sòn país d'acuelhuda.

Grundtvig: formacion d'adults.
- Grundtvig recurrís a projèctes transnacionaus, hilats e bèques de formacion entà promòir er aprenedissatge d'idiòmes coma element essenciau dera formacion d'adults.
Entà mès informacion sus Sòcrates, includidi era Guida deth candidat e es formularis de candidatura, consulte era plana Internet que seguís: http://europa.eu.int/comm/education/socrates.html.

ETH SAGÈTH EUROPÈU.
Un jurat concedís toti es ans en cada estat membre eth sagèth europèu as iniciatiues mès innovadores d'aprenedissatge d'idiòmes, segontes uns critèris consensuadi a escala europèa. http://europa.eu.int/comm/education/language/label.html.

LENGÜES REGIONAUS E MINORITÀRIES.
Era Comission Europèa finàncie projèctes entà promòir e melhorar er ensenhament des lengües regionaus e minoritàries e reforçar era cooperacion entre es que compartissen aguest objectiu. Entre aguesti projèctes pòden figurar era elaboracion de corsi e materiau pedagogic, activitats d'informacion e organizacion de conferéncies. http://europa.eu.int/comm/education/langmin.html.

Planvolut Senhor Conselhèr e Planvolut Senhor Director Generau,

Coma president dera Associacion culturau Vivéncia Aranesa, les è de dar es gràcies per auer-mos enviat ua carta e documentacion sus era campanha "L'estatut és de tothom" e sus era convocatòria tà ua amassada entà premanir un acte deth "Festatut".

Credem qu'ei fòrça bon portar era discussion a toti e celebram que la fomenten. Precisament, en Aran auem besonh d'aguesta prigonda practica democratica. Mès, a despiet de vedé'c ben, auem demorat plan estonadi deth contengut dera carta e dera documentacion.

En sòn materiau e ena sua propòsta non i a ne eth mès minim respècte pera lengua ne pera cultura aranesa. Un plantejament insolit que, pera tematica dera campanha, encara cuelh ua mès grana dimension politica.

Que mos agen enviat era documentacion en diuèrsi idiòmes e que s'agen desbrembat dera lengua pròpria d'Aran, qu'ei er aranés, ei a díder, ua varianta laguens der occitan, non se pòt acceptar. Non sonque perqué ei ua situacion de dobtosa legalitat, senon pr'amor qu'ei ua manca de sensibilitat vèrs era cultura nacionau des òmes e hemnes dera Val d'Aran.

Açò demore encara mès agreujat, grotesc e provincian peth hèt de qu'es entitats araneses recebem dera Generalitat de Catalonha, era documentacion dera sua convocatòria, en part, en anglés.

Non se pòt acceptar ne per critèris de foncionalitat, ne de campanhes uniformades, ne de rendibilitat de còsti, ne per cap aute argument, des nomentadi tecnics, qu'er aranés non sigue ena convocatòria. Mès ei qu'eth problèma ei plan mès grèu: er aranés ei hèt enlà deth conjunt dera Campanha "L'estatut és de tothom".

Era lengua nacionau d'Aran non ei ne ena publicitat dera campanha, ne ena web institucionau, ne enes espectacles de carrèr, ne en Bus der Estatut.

Mès, per çò qu'auem liejut, non sonque er aranés non forme part d'aguesta accion de participacion ciutadana, senon qu'ath delà, e çò qu'ei mès grèu, i a ua abséncia dera concepcion nacionau dera cultura aranesa. Era campanha que vostés promòn sus "L'estatut és de tothom" includís e tracte a Aran com ua comarca mès der ensems de comarques que compausen Catalonha.

En lenguatge, enes denominacions, en tractament enes sòns escrits e ena manca d'especificitat des actes que promòn, tracten a Aran com ua comarca mès, en tot hèr-mos ua campanha de "cafè entà toti". Atau, donc, vostés ja mos venen ua campanha damb ua opcion politica prenuda, aumens enes formes.

Ad aguestes campanhes de colonialisme culturau intèrn, ja mos i auie acostumadi er anterior govèrn: autobusi d'informatica, campanyes publiques sus eth huec, sus risqui etc. etc. a on eth respècte ara cultura e ara lengua d'Aran tostemp ère nulla, perqué jamès i ère er aranés. Era justificacion ei qu'èren campanhes entà tot Catalonha.

Ara, vostés hèn çò de madeish. Ac heren enes campanhes entàs bibliotèques sus era ampliacion europèa o tanben enes campanhes dera informatica dubèrta; ac heren ena Hèsta d'Aran damb era venguda des programes de Catalunya Ràdio tà Vielha e ara i tornen, damb un agreujant: era sua campanha ei de participacion ciutadana, clarament politica e civica, e calerie auer-la dessenhat damb un mès clar respècte pes drets culturaus e lingüistics des hemnes e òmes d'Aran.

Des deth Govèrn dera Generalitat semble que les còste d'enténer qu'Aran non ei ua comarca coma era Cerdanha. Aran ei ua nacion sense estat qu'ei jos era administracion catalana e espanhòla e forme part deth conjunt dera cultura occitana. Dit de ua auta manèra, Catalonha ei ua nacion plurinacionau a on i é era nacion aranesa.

Les ditz quauquarren aguest discors' Ei çò de madeish que quinsevolh catalan democrata reclame der Estat espanhòu: era sua pluralitat e eth reconeishement dera nacion catalana. Donques, senhor Conselhèr e Director generau, en Aran qu'ei parièr: Èm nacion, non comarca.

Ath delà, era Generalitat a era obligacion morau e legau de deféner tanben er aranés. Non ei sonque quauquarren que tanhe ath nòste Conselh Generau d'Aran o as nòstes institucions locaus o ara societat civila. Ena promocion e normalizacion der aranés, a tot nivèu, era Generalitat de Catalonha s'i aurie d'implicar seriosament.

Vostés premanissen era venguda deth Bus tà Vielha entath dia 18 de junhsèga e un espectacle en carrèr deth 'Festatut' tàs dies 2 e 3 d'agost. Ei assegurada era preséncia der aranés en aguesti dus eveniments'

Coma Vivéncia Aranesa, coma ua des opcions culturaus dera societat civila d'Aran, les demanam ua rectificacion dera campanha que s'impulse en territòri d'Aran. qu'er aranés i sigue incorporat. E se non i a temps de hè'c, per rasons de calendari, que sigue ajornada era venguda deth Bus e era celebracion dera "Festatut" en Vielha, enquia que, d'ua forma digna, s'age premanida era campanha entara ciutadania d'Aran.

Ara sua disposicion en tot çò qu'agen de besonh.

Coraument,
Joan-Ramon Colomines-Companys.

ERA REFORMA DER ESTATUT D'AUTONOMIA E ARAN.

Document consensuat pes tres grops politics damb representacion en Conselh Generau d'Aran sus era reforma der Estatut d'Autonomia e Aran. Volem rebrembar-vos qu'aguest document ei dubèrt as vòsti suggeriments.
En tot atier eth procés de reforma der Estatut d'Autonomia de Catalonha entenem qu'eth nau Estatut aurie d'auer un titol especific relatiu a Aran. Aguest titol aurie de contemplar es següents questions:

1.- Era singularitat privatiua d'Aran com a país damb territòri, lengua, istòria e cultura pròpies.

2.- Eth reconeishement de Catalonha e deth sòn Parlament, en promòir, respectar, protegir, deféner e desplegar es institucions pròpies de govèrn e eth reconeishement dera singularitat deth territòri d'Aran, mès enlà dera organización locau, comarcau e supra comarcau.

3.- Dar mandat ath Parlament de Catalonha entà qu'en tèrme maxim de dus ans vòte ua segona lei de regim especiau d'Aran en reconeishement d'un regim juridic public dera entitat territoriau d'Aran, en tot establir un nau listat de competéncies de cession obligatòria, en tot acceptar-li eth desplegament reglamentari com a facoltat exclusiva, e sense mès límits qu'eth respècte ath blòc de constitucionalitat e ath principi de legalitat.

4.- Era declaracion exprèssa de qu'eth territòri d'Aran non pòt quedar includida en cap division territoriau pròpia de Catalonha que non sigue era madeisha.

5.- Era declaracion expressa de qu'eth Magnific Sindic d'Aran, com a president deth Conselh Generau d'Aran ei er ordinari dera Generalitat de Catalonha en Aran, e laguens deth territòri d'Aran protocollariament e immediatament peth dejós deth Plan AunorablePresident dera Generalitat de Catalonha.

6.- Reconeishement dera lengua aranesa (occitan d'Aran) com a lengua pròpia de Catalonha, en tot èster oficiaus en Aran es lengües aranesa, catalana e castelhana. Es administracions d'Aran e de Catalonha velharan en foncion des sues competéncies per emplec, er ensenhament e era normalizacion der aranés.

ES DIUS MOS CONCEDIREN ERA PARAULA.

Es dius mos concediren era paraula
E damb era eth dret ara opinion,
Es hemnes amants pariren nòsta veu
E damb era era nòsta dignitat.
Es dius mos dèren era paraula
E damb era, era libertat.
La cau suenhar! ...

Arrivarà un còp que es nòsti mòrts
Trincaran era pèth dera tèrra,
Com eth mainatge viu, aquiu en vrente,
Dera hemna que a eth rend compdes.
Non rasoam com ac hègem,
Non defenem com defeniem.
Que està passant? ...

I a qui bròde tot eth dia arabesques,
I a qui vò èster acceptat,
Era vertat ei qu'auem pòur de crebar,
Per pòur a quedar-mos soleti.
Non cremegam nòste futur!,
Nòsta essència qu'ei era lengua.
La estam venent! ...

Era nòsta lengua qu'ei era nòsta lum
Era lum que mos hè a enténer.
Quan eth mèn hilh serà ja un vielhet
E seigue ath cant deth huec en casa
Voi que eth vent e era flaira d'èrba
Ramplisquen sòn còr d'esperança.
L'auem encara!...

XVI EDICION CONCORS LITERARI Mn.Condò Sambeat.

Concors de narracion e poesia entà participaires de 9 a 17 ans. Es trabalhs s'auràn de presentar ena Oficina de Foment e Ensenhament der Aranés abantes deth 31 de gèr deth 2006.

Categoria Narracion:
Minim 30 huelhes. DIN A-4, sonque per ua cara.
Prumèr prèmi 800 e diplòma. Finalista 350 e diplòma. 2 accèssits 200 e diplòma.

Categoria Poesia:
Minim 75 vèrsi.
Prumèr prèmi 800 e diplòma. Finalista 350 e diplòma. 2 accèssits 200 e diplòma.

Categoria Conde Infantil:
Minim 6 huelhes. Din-A4 sonque per ua cara. Prèmi unic de 500.

BASES.
1. Presentacion dera òbra:

a) Cau que signetz era òbra que presentatz damb un lèma o subernòm.
b) Presentaratz era vòsta narracion o poesia laguens d'ua engolòpa. En exterior d'aguesta engolòpa i meteratz eth lèma o subernòm e era categoria a qué correspon.
c) En ua huelha escriuetz es vòste nòm e cognòms, adreça, edat, categoria e sustot eth vòste numerò de telefon. Introdusitz era huelha en ua auta engolòpa mès petita que serà barrada. En exterior d'aguesta dusau engolòpa cau que i figure un aute còp eth lèma o subernòm e era categoria a qué correspon.
d) Non s'acceptaràn es trabalhs a on a simpla vista se i veigue eth nòm der autor/a.
e) Presentatz es vòsti trabalhs en interlinhat senzilh (mesura hònt 12).
f) Cau que presentetz 7 còpies dera òbra en supòrt papèr e tanben la presentetz en supòrt informatic Windows (preferentament Word).

2. Sonque s'acceptarà ua òbra per categoria, mès podetz presentar-vos enes dues categories.

3. Cau qu'era òbra sigue inedita.

4. Es trabalhs an d'èster redigits en lengua occitana, ei a díder en quinsevolh des sòns dialèctes o variantes.

5. Es trabalhs s'auràn de presentar ena Oficina de Foment e Ensenhament der Aranés deth Conselh Generau d'Aran abantes deth 31 de març deth 2006.

6. Era composicion deth Jurat e eth sòn veredicte se haràn a conéisher en un acte d'entrèga de prèmis, era data deth quau se comunicarà damb auança a toti es participants.

7. Es òbres presentades demoraràn en proprietat deth Conselh Generau d'Aran.

8. Es òbres guanhadores seràn editades laguens dera colleccion Garona de Pagès-Editors.

Bossòst aurà ua residéncia geriatrica de 120 places.

Era poblacion de Bossòst dispausarà en un pròplèu futur d'ua residéncia geriatrica de caractèr privat, que en ua prumèra fase aurà capacitat entà acuélher 60 persones, se ben se prevé ampliar-la enquia arribar a aufrir 120 places de lotjament. Segontes qu'a explicat eth baile, Felip Delseny, eth nau centre assitenciau se projecte just ath costat d'un nau airau residenciau dera poblacion. Eth nau airau se lheuarà ath cant deth parc de pompièrs de Bossòst, en ua des entrades ara poblacion.

RESOLUCION.

TRI/1931/2004, deth 26 de mai, d'autorizacion administratiua e aprobacion deth projècte d'execucion d'ua installacion electrica en tèrme municipau deth Naut Aran (exp. 00001106/04, ref. A-9364-RSE).

Era empresa Endesa Distribución Eléctrica, SL, tamb domicili sociau ena av. Paral·lel, 51, Barcelona, a sollicitat deuant deth Departament de Trebalh e Indústria era autorizacion administratiua e era aprobacion deth projècte d'execucion dera ampliacion dera subestacion Arties, en tèrme municipau deth Naut Aran (Val d'Aran).

D'acòrd tamb era Lei 54/1997, de 27 de noveme, de regulacion deth sector electric, son d'aplicacion eth Decrèt 351/1987, de 23 de noveme, peth quau se determinen es procediments administratius aplicables as installacions electriques; eth Reiau decrèt 1955/2000, d'1 de deseme, peth quau se regulen es activitats de transpòrt, distribucion, comercializacion, subministrament e procediment administratiu d'autoritzacion des installacions d'energia electrica; eth Decrèt 329/2001, de 4 de deseme, qu'apròve eth Reglament de subministrament electric, e eth Decrèt 1775/1967, de 22 de juriòl, sus regim d'autorizacion, ampliacion e traslat d'indústries, atau com es reglaments tecnics especifics, era sollicitud nomentada s'a sometut a un periòde d'informacion publica mejançant er Anonci publicat en DOGC num. 4088, de 10.3.2004.

Atau madeish, e segontes era normatiua, se sollicitèc informe ar Ajuntament deth Naut Aran, eth quau, laguens deth tèrme establit, emetec un informe favorable dera sollicitud formulada.

Vistes era Lei 30/1992, de 26 de noveme, de regim juridic des administracions publiques e deth procediment administratiu comun, e era Lei 13/1989, de 14 de deseme, d'organizacion, procediment e regim juridic dera Administracion dera Generalitat de Catalonha, Resòlvi:

1. Autorizar ara empresa Endesa Distribución Eléctrica, SL, era ampliacion dera subestacion Arties, laguens des terrens dera centrau idraulica d'Arties, en tèrme municipau deth Naut Aran (exp.: 00001106/04, ref. A-9364-RSE).

2. Aprovar eth projècte d'execucion, tamb es caracteristiques tecniques que seguissen:

Installacion d'un nau transformador trifasic de 110/25 kV de 45 MVA, plaçat ena cella ath cant deth transformador TR-4, e era ampliacion deth parc de 25 kV tamb dues celles de dues posicions: ua entara baisha tension deth transformador nau e er auta entà ua linha que se diderà Vielha 2.

Finalitat: Responèr ara creishent demanda de poténcia ena zòna e milhorar era qualitat de servici ena zòna d'influéncia dera subestacion.

Pressupòst: 248.560 èuros.

Aguesta Resolucion se dicte d'acòrd tamb çò que dispòse era normatiua adès nomentada, e tanben er article 17 e eth capítol 4 deth Decrèt 1775/1967, de 22 de juriòl, sus eth regim d'installacion, ampliacion e traslat d'indústries, e ei sometuda as condicions especiaus que seguissen:

1. Es installacions s'an d'amiar a tèrme d'acòrd tamb eth projècte tecnic presentat, signat per engenhaire tecnic industriau senhor Asensio Martínez Blaya, e visat en data 15 de gèr de 2004, tamb eth num. 000219, peth Collègi d'engenhaires Tecnics Industriaus de Lhèida, qu'a servit de base entara tramitacion der expedient, tamb es variacions que, se son de besonh, se solliciten e s'autorizen.

2. Era construccion e eth foncionament d'aguesta installacion electrica se somet a çò qu'establís eth Reglament de linhes aerianes de nauta tension, aprovat peth Decrèt 3151/1968, de 28 de noveme; eth Reglament sus condicions tecniques e garanties de seguretat en centraus electriques, subestacions e centres de transformacion, aprovat peth Reiau decrèt 3275/1982, de 12 de noveme, e es sues instruccions tecniques complementàries, aprovades pera Ordre ministeriau de 18 d'octobre de 1984; era Lei 13/1987, de 9 de juriòl, de seguretat des installacions industriaus, e era rèsta des disposicions d'aplicacion generau.

3. Era empresa titular serà era responsabla der us, era conservacion e eth manteniment dera installacion, d'acòrd tamb es condicions de seguretat que requerís era normatiua vigent.

4. Eth tèrme entara metuda en marcha dera installacion autorizada serà de sies mesi a compdar dera data de publicacion d'aguesta Resolucion en DOGC.

5. Es Servicis Territoriaus poderàn hèr es comprovacions e es pròves que se considèren de besonh pendent es òbres e quan s'acaben en relacion tamb eth compliment des condicions generaus e especiaus d'aguesta Resolucion.

6. Tamb aguesta finalitat, eth titular dera installacion comunicarà ar òrgan administratiu nomentat eth començament des òbres, es incidéncies dignes de mencion tant que duren e tanben er acabament.

Tara comunicacion deth finau des òbres s'an d'adjúnher eth certificat de direccion e d'acabament dera installacion qu'acredite que s'ajusten ath projècte aprovat, que s'a dat compliment as normes e es disposicions abans nomentades e, se ac cau, s'adjunheràn es actes des pròves que s'an hèt.

7. Era Administracion deisharà sense efècte aguesta autorizacion administratiua pes causes qu'establís er article 34 der Decrèt 1775/1967, de 22 de juriòl, e en supòsit d'incompliment, pera part deth titular dera installacion, des condicions que se i impòsen.

En aguest supòsit, era Administracion, tamb era instruccion prèvia der expedient oportun, acordarà era anullacion dera autorizacion, tamb totes es conseqüéncies d'orde administratiu e civiu que se'n deriven segontes es disposicions legaus vigentes.

8. Aguesta autorizacion s'autrege sense perjudici de tercèrs e ei independenta des autorizacions o licéncies de competéncia de d'auti organismes o entitats publiques de besonh tà hèr es òbres e es installacions aprovades.

Contra aguesta Resolucion, que non tarís era via administratiua, se pòt interposar recors d'auçada deuant deth director generau d'energia, Mines e Seguretat Industriau (c. Provença, 339, 08037 Barcelona), en tèrme d'un mes compdat des de londeman d'auer-se publicat, d'acòrd tamb çò que dispòse er article 114 dera Lei 30/1992, de 26 de noveme, e segontes era redaccion que ne hè era Lei 4/1999, de 13 de gèr.

Lhèida, 26 de mai de 2004.

Pilar Nadal Reimat.

Directora des Servicis Territoriaus en Lhèida.

Nota: version aranesa dera Resolucion TRI/1931/2004, de 26 de mai, publicada en DOGC núm. 4174, pàg. 13301, de 14.7.2004.

XVIII. L'OFICINA DE FOMENT E ENSENHAMENT DER ARANÉS.
1. Politica lingüistica.
Era politica lingüistica deth Conselh Generau d'Aran se manifèste autant en ambit administratius com politic, mès ei especiauments conduïda pera Oficina de Foment e Ensenhament der Aranés (OFEA).
2. Relacions institucionaus.
- An continuat es relacions damb eth CIRDOC, damb er Institut Occitan de Pau e damb damb totes aqueres institucions occitanes que n'an auut era volontat, tant de França coma des Valades Italianes.
- S'an mantengut contactes continuats damb era Secretaria Generau de Cultura dera Generalitat, entà hèr un seguiment dera situacion dera aranés e des qüestions patrimoniaus dera Val d'Aran.
- Damb eth SEDEC s'an trebalhat aspèctes relacionadi damb es auxiliars de convèrsa e damb es monitors de jòcs de pati, e damb era preséncia e introduccion der aranés en ensenhament en generau. Eth Servici d'ensenhament deth Catalan e eth Departament de Cultura dera Generalitat tanben an collaborat ena organizacion des VI Jornades Universitàries Ocitanocatalanes.
- S'an mantengut contactes damb eth Conselh der Audiovisuau de Catalonha, en tot hèr un seguiment profitós der emplec der aranés enes mieis de comunicacion dera Val d'Aran e de Catalonha.
- S'an continuat es contactes damb er Institud d'estadistica de Catalonha (IEC) entà amiar a tèrme era correccion dera toponímia aranesa; 850 topònims deth mapa 1:50.000. Eth Conselh Generau d'Aran encarguec ara Oficina de Foment e Ensenhament der Aranés era correccion d'aguesta toponímia que se coneiserà coma eth Nomeclatòr dera Val d'Aran. Eth procediment dera OFEA ei diuèrs:
1. Sosmet era toponímia ara revision dera Comission de Còdi Lingüistic (que posteriorament serà era Seccion de Lingüistica der Institut d'estudis Aranesi).
2. Comence un nau estudi de camp, per miei dera concession d'ua bèca (der Institut d'estudis Ilerdencs) a ua persona que torne a revisar toti es topònims, e que propòse ath torn deth 20 per cent de correccions.
3. Se sosmet era propòsta nauaments ara Seccion de Lingüistica der Aranés.
4. Se hè ua consulta a toti es alcaldes des municipis aranesi e a toti es presidents des entitats municipaus descentralizades. Toti responen e se recuelhen es sues aportacions.
5. Se tornen a sosméter es correccions ara Seccion de Lingüística der Institut d'estudis Aranesi.
6. Era Oficina de Foment e Ensenhament der Aranés amasse totes es aportacions.
Eth procès, que se manifèste en atencion a dus critèris basics, eth dera erudiccion e dera participacion, a qüestions que calerie remercar:
1. Eth document ei aprovat per unanimitat deth Conselh Generau d'Aran eth dia 26 de hereuèr de 2003.
2. Eth document finau a 852 topònims. Se n'an hijut 26 en prumèr document e se n'a eliminat 41 per diuèrsi motius (non èster dera Val d'Aran, que ja non existissen, desconeishença, incertitud...).
3. En totau s'an corregit 275 topònims, çò que represente ua correccion deth 33 per cent dera basa iniciau. Aguest document ei indicatiu dera quantitat d'errors que se cometien enquia ara. Cau remercar un topònim qu'a estat motiu de discussions importantes, sustot en sen der Institut d'estudis Aranesi, mès tanben ena Comission de Toponímia de Catalonha e en Ajuntament de Naut Aran...

XVIII. L'OFICINA DE FOMENT I ENSENYAMENT DE L'ARANÈS.
Se tracte deth topònim 'Baqueira-Vaquèira' qu'apareish ena determinacion finau damb es dues grafies, çò que pòt semblar ua incorreccion:
a) Era Seccion de Lingüistica der Institut d'estudis Aranesi a deishat ben clar qu'era forma lingüisticament corrècta per rasons etimologiques ei 'Vaquèira' e atau ei coma s'a incorporat aguest topònim en çò que hè ara montanha.
b) Peth Decrèt 60/2001, de 23 de gèr, era competéncia entà determinar era denominacion des nuclèus de poblacion correspon ar Ajuntament afectat. Er Ajuntament de Naut Aran a hèt a saber ara Oficina de Foment e Ensenhament der Aranés deth Conselh Generau d'Aran qu'era forma deth nuclèu de poblacion ei 'Baqueira'. Aguesta forma s'a hèt a constar en document finau aprovat.
c) Ena relacion finau ena forma 'Baqueira' se i a incorporat un asterisc (*) entà mercar aguesta diferéncia. Eth Plen deth Conselh Generau d'Aran, eth dia dera aprobacion deth Nomenclator, siguec informat d'aguesta particularitat e l'aprovèc damb plen coneishement. Ei atau que d'ara enlà es dues formes an d'èster considerades corrèctes
- Es contactes damb era Universitat de Lhèida (UdL) e damb er Institut d'estudis Ilerdencs (IEI) s'an mantengut e melhorat: Se mantien es professors d'aranés ena UdL, e enta açò a calut hèr gestions damb era Direccion Generau de Politica Linguistica e era aplicacion des acòrds entara imparticion des certificacions deth Conselh Generau d'Aran des dera UdL. Tanben se mantien es publicacions damb er IEI dera colleccion Solei d'Autan e s'a tornat a convocar eth Prèmi literari es Telúries en lengua occitana.
- S'an contunhat accions entà mantier relacions damb cultures lapones de Suècia. Tanben e s'an iniciat relacions damb era Val d'Aosta.
- S'an mantengut contactes damb escòles e petiti ajuntaments d'Occitània entà facilitar escambis damb es nòstes escòles e mantier relacions culturaus (Sarrancolin, Val Maira...)
3. Traduccions e correccions .
Es usatgèrs majoritaris deth servici: Administracions araneses e Departaments Generalitat.
Totau nombre correccions: 390.
Totau nombre traduccions: 103.
Totau correccions e traduccions: 493.
Revirades d'envergadura: 2.
- Convencion sus es drets der infant.
- Baronia de Les.
4. Difusión, promocion e publicacions.
4.1. Difusion der aranés.
Projècte entà recerca e edicion de cartèls e calendaris damb es nòms des pèces dera carn en aranés (porcèth, anhèth e vedèth): 40 tèrmes. Tà editar en 2005.
Redaccion d'un projècte entà hèr un "Estudi e recuelh de retolacion d'establiments en aranés":
relacion de 250 establiments. Pressupòst dera edicion de 6000 exemplars. Tà amiar a tèrme en 2005.
Estudi sus immigracion enes escòles; recopilacions des donades resultantes des enquèstes hètes as mainatges en edat escolara (infantila e primària).

XVIII. L'OFICINA DE FOMENT I ENSENYAMENT DE L'ARANÈS.
4.2. Revista infantila Era Garbèra.
Traduccion deth valencian ar aranés de 5 numèros (deth 15 ath 20). 22 planes DIN-A4. Cada numèro ei presentat e trabalhat damb es tres auxiliares de convèrsa en Conselh Generau d'Aran.
4.3. Edicions en aranés.
CD de recitacion en aranés; projècte organizat per ALMOSC (associacion interculturau occitano-catalana). Ei un recuelh des òbres realizades pes mainatges de primària e segondària que participèren en VIau. Concors Recitacion d'Aran (15 de noveme de 2003 en Bossòst), que se repartic enes escòles dera Val d'Aran.
Contacte damb es editoriaus des libres que se publiquen en aranés, es autors e traductors entà proporcionar-les eth supòrt de besonh e d'auti,
- Editorial Baula: libre de lengua aranesa tà 3au. de primària.
- Editorial Barcanova: libres de musica Nau Polzet 1/2.
- Editorial Nadal: Lector 3.
- Libre d'Istòria.
Presentacion deth CD-ROM dera Val d'Aran (Geoshow 3D): que siguec amiada a tèrme peth Sr. Francesc Sanahuja, president deth Club Excursionista de Gràcia, eth dia 24 de seteme de 2004 ena ETEVA.

INSTITUT d'eSTUDIS ARANESI (IEA):
Ei format pes tres seccions següentes:
Seccion de Lingüistica, ei era prumèra seccion que se metec en foncionament e s'aucupe des qüestions ortografiques der aranés.
Seccion d'estudis Juridics, eth Reglament de foncionament siguec aprovat per unanimitat peth Conselh Generau d'Aran en Plen deth 25 de hereuèr deth 2004 e er acte de presentacion dera madeisha se realizèc eth 5 de març en Otèl Tuca. Aguesta seccion tracte tèmes juridics d'interès tara Val d'Aran, des quaus cau destacar era recuperacion dera figura juridica dera Mieja Guadanheria.
Seminari sus era 'Mieja Guadanheria': eth seminari siguec realizat peth Sr. José Luís Mezquita, eth 27 de seteme de 2004, a on i assistiren ua ventia de persones.
Seccion d'Istòria, eth Reglament des escuts des ens locaus dera Val d'Aran s'aprovèc per unanimitat en plen deth 27 d'octobre de 2004, e ei pendent de publicacion. Eth Reglament de foncionament dera Seccion passarà per Plen en 2005, quan sigue acabat.

SERVICI DE PUBLICACIONS.
Participacion en toti es programes de joenesa d'Aran, Manuqueta de Nadau, Manuqueta de setmana Santa, Manuqueta d'Ostiu, programes, diptics e pannèus entà anonciar es sues activitats, diplòmes e autrejament de materiau entath sòn foncionament.
Manipulacion e distribucion de libres de tèxte entàs APA dera Val d'Aran en coordinacion damb eth Centre de Recorsi Pedagogics.
Participacion e manipulacion enes publicacions deth Conselh Generau de libres de tèxte entara escòla, entàs classes d'aranés deth Conselh e entara poblacion en generau (de consulta e d'informacion). Elaboracion pròpria de libres entàs classes d'aranés, modificacion e renovacion constanta des madeishi degut as escambis produsits enes normes ortografiques.

XVIII. L'OFICINA DE FOMENT I ENSENYAMENT DE L'ARANÈS.
Collaboracion damb eth Musèu dera Val d'Aran, ETEVA, Pompièrs d'Aran, SAVA, TESVA, SARMA,
Torisme Val d'Aran, Aubèrges, ADDA. Elaboracion de toti es cartèls, invitacions, impresi d'us diari, talonaris de facturacion,...
Invitacions des actes culturaus.
Pannèus des actes des hèstes majors des pòbles dera Val d'Aran, Ostiu culturau, Tardes de grèsca, concèrts deth Musèu dera Val d'Aran.
Carnets de transpòrt escolar entàs estudiants entà toti es mesi der an.
Talonaris entath minjador escolar.
180.745 Huelhetons, pannèus, invitacions, impresi, diplòmes.
5.000 Talonaris diuèrsi....
5. Jornades Universitàries Occitanocatalanes de 2004.
- Recuelh e revision des conferéncies deth 2004 entà èster editades.
- Prumèri contactes entàs Jornades de 2005.
Assisténcies.
Corsi.
Era Romanizacion deth Pirenèu e es domenis actuaus.
Lengua Occitana:aspèctes generaus e iniciacion practica.
Acordeon diatonic.
Dances tradicionaus bearneses.
Tast de Vins.
Promiei.
Conferéncies.
Es Nacionalismes Aué (Jordi Pujol).
Passejada Toponimica.
Archius Patrimoniaus aranesi (Mª Pau Gomez).
Era profession de Tecnic esportiu.
Passejada Romanica.
Es tradicions e legendes dera Val d'aran.
Nhèu en Aran.
Rèpte deth reciclatge en Parçans de Montanha.
Es Pompièrs d'Aran.
Lou Felibritge.
Era Escolo deras Pireneos.
Presentacion dera Gramatica Gascona.
Activitats ludiques.
Serada de condes en Vielha.
Serada de condes en Salardú.
Presentacion DVD Lua.
Escalar en Rocodrom.
Los Tirataps.

XVIII. L'OFICINA DE FOMENT I ENSENYAMENT DE L'ARANÈS.
6. Concorsi literaris.
IV Prèmi Aran de Literatura (18 ans): Convocat en octobre de 2003, falhat eth dia 11 de junh de 2004. Totau òbres presentades: 12, 7 poesies e 5 narracions. Prumèrs prèmis en poesia e narracion respectivament tàs òbres Psalme detzen d'un rei avenidor de Franc Bardòu e Testimònis de Benoît Larradet. En çò que tanh ara Serada d'entrèga de prèmis, se decidic d'includir-la ena agenda d'actes organizadi damb motiu deth dia dera Hèsta d'Aran e s'amièc a tèrme en Parador Gaspar de Portolà.
XIV Prèmi Mn. Condò Sambeat (de 9 as 17 ans): Convocat en octobre de 2003 e falhat eth dia 17 d'abriu.
Totau d'òbres presentades, 218. Poesia: 102 Narracion: 116 despartides en 4 nivèus: A,B,C e D.

7. Corsi d'aranés (cors 2003-2004).
Aguesti corsi comencen en octobre e acaben en mes de junh, an ua durada de 60 ores e s'amien a tèrme en:
- Vielha en orari de 18 a 20 ores en Institut d'ensenhament Segondari d'Aran.
- Barcelona en orari de 19 a 21 ores ena Secretaria de Joenessa dera Generalitat de Catalonha, en carrèr Calàbria 147.
Matriculadi: 269.
Nivèu A (coneishements oraus basics de lengua aranesa) 65 matriculats en Aran e 15 matriculats en Barcelona.
Cors entàs Mossos d'esquadra: 6 alumnes.
Nivèu A1 (coneishements oraus e escrits basics de lengua aranesa) 31 matriculats en Aran e 15 matriculats en Barcelona.
Nivèu B (coneishements oraus e escrits elementaus de lengua aranesa):
43 persones matriculades + corsi de nivèu B intensius sollicitadi per Ajuntament de Vielha, eth Conselh Generau d'Aran e es Mossos d'esquadra damb 6, 14 e 7 inscrits respectivament.
Nivèu C (coneishements oraus e escrits mieis de lengua aranesa) 67 matriculats en Aran.
Corsi d'Aranés ena Universitat de Lhèida (UdL).
Expedidi 30 certificats de Nivèu A e 6 de Nivèu B.

8. Comission de certificacions.
Ei era Comission qu'avalore es certificacions d'aranés e les omològue as existentes e reglamentades peth Conselh Generau en Decrèt Regulador. Durant er an 2004 s'a amassat en tres ocasions entà avalorar cinc propòstes. Totes an estat avalorades positivament e omologades as titulacions  existentes.

4au. Congrès Nacionau.
25 ans hènt país.
Unitat d'Aran

Aran, present e futur.

Objectius d'Unitat d'Aran tara pròplèu legislatura.

Preambul.


Eth camin entara reconeishença autonomica aranesa se harguèc enes ans ueitanta en un moviment vesiau de participacion ciutadana, nomentat Es Terçons. Aguest moviment comencèc tot un amàs d'accions civiques e politiques entà pr'amor de possar era reconeishença dera realitat politica, culturau e istorica d'Aran, dauant des ciutadans e des naues institucions democratiques.

Aguest siguec, probablament, un des moments mès importants dera istòria d'Aran, perqué permetec hèr a créisher un sentiment sociau en favor d'ua realitat politica e culturau que, despús, en tot passar es ans, aurie de convertir-se en ua lei especifica aprovada peth Parlament de Catalunya en junh de 1990.

Aguesta lei permetec era reinstauracion deth Conselh Generau d'Aran en an 1991, ua institucion qu'aurà, a compdar d'alavetz, era responsabilitat d'amiar eth procès de desvolopament d'aguesta autonomia e velhar pera preservacion dera lengua e era cultura d'Aran coma elements mès significatius dera sua identitat.

Despús de tretze ans dera reinstauracion deth prumèr Conselh Generau d'Aran, e catorze dera aprobacion dera lei de regim especiau, ja ei possible hèr ua reflexion sus eth conjunt d'aguesti ans d'evolucion dera autonomia aranesa, des bones accions e des sòns errors. Mès, sustot, çò de mès important ei era reflexion ath torn des bases sus es quaus es ciutadans d'Aran vòlen bastir eth sòn futur e de quina manèra pòden participar en aguesta construccion.

Aran viu aué un moment istoric en quau, despús d'arténher ua importanta quòta de reconeishement politic e d'autonomia en sòn govèrn, se tròbe damb era paradòxa d'auer ues institucions incapables de generar illusion e de practicar ua politica d'articulacion sociau que compromete ath conjunt dera societat aranesa damb totes es sues complexitats. Era dimension d'Aran coma pòble e coma país non pòt demorar pas redusida ara vision partidària e parciau d'un govèrn, sigue deth signe politic que sigue, e plan especiaument d'un partit. Era dimension d'un país, d'ua perspectiva sociau e politica, a de reflectir-se ena vitalitat dera sua societat civiu, dera sua capacitat d'autoorganizar-se e, plan especiaument, ena sua capacitat de participar e opinar des dera pluralitat, entà èster autocritica damb era realitat que l'entore, perqué aguesta ei era unica manèra possibla d'auançar e créisher coma societat e coma pòble. Ei pro evident qu'eth modèl actuau non ei pas satisfasent. 

Per diuèrses rasons, mès plan especiuament pes dimensions deth pròpri país, des sues dinamiques endogènes e tanben pera mendra participacion politica e es pògui mieis des partits, era politica demore marginada en espacis massa criptics e damb pòga capacitat de difusion. Ua realitat que tanben a estat promoiguda peth partit deth Govèrn, que non a mostrat cap d'interès en fomentar naues formules de comunicacion e debat sociau, mès enlà de çò qu'ère controtlat o controtlable politicament. Aguest hèt hè que non i age aué un espaci perfilat entà hèr possibla ua estructuracion nacionau deth debat politic aranés, mès enlà des pròpries institucions e, per tant,es ciutadans non pòden contunhar pas estant simples espectadors d'ua construccion nacionau qu'aurie d'èster dubèrta e participativa.

En aguest sentit, era evolucion dera societat aranesa en aguesti ans a patit importantes e nombroses transformacions. Ues transformacions autant economiques que sociaus, que li an balhat, pera diversitat dera provenença dera sua poblacion, ua complexitat mès grana que non auie era societat des ueitanta. Era preséncia d'ua immigracion constanta e, ara tanben, com per tot, damb diferéncies culturaus e religioses mès notables qu'enes decades anteriores, hè a pensar que cau auançar en ua reflexion plan importanta sus eth modèl identitari deth país, en coma hèr possible qu'era diferéncia culturau sigue un valor que se transforme en un actiu tà ua societat que vò èster fidèu a ua identitat diferenciada e pròpria.

Eth nau encastre politic.

Ei donc en aguest sens qu'Aran a d'auançar ena reconeishença dera sua autonomia, ena sua conviccion coma país diferenciat en conjunt de Catalonha, e ei pr'amor d'aguesta conviccion que cau profitar era oportunitat istorica que represente era refòrma der actuau Estatut de Catalunya tà reclamar ua reconeishença mès explicita dera sua especificitat politica e culturau.
Ei en aguest sens que proposaram un tèxt qu'a de recuelher, ath nòste enténer, era volentat d'èster deth nòste pòble e era afirmacion dera sua identitat, damb era absoluta conviccion qu'aguesta ei ua question qu'auem de hèr auançar damb eth conjunt des fòrces politiques araneses damb posicions de consens e d'acòrd.

Volem atau reafirmar era conviccion que non sonque es encastres legaus daràn a Aran era sua dimension de país en plenitud. An d'èster, sustot, es sues institucions e eth vigor dera sua societat qui amie aguest procès d'afirmacion ena sua consolidacion coma país.

Definicion d'objectius.

a)Aumentar er interès dera societat aranesa pes sues institucions, en tot fomentar eth debat public e era participacion ciutadana enes ahèrs politics d'Aran.
b)Participar actiuament ena redaccion deth nau Estatut de Catalunya tà demanar ua mielhor e mès nauta reconeishença dera realitat aranesa, era sua identitat, especificitat politica e singularitat culturau.
c)Reclamar deth Conselh Generau d'Aran ua major transparéncia respècte des ahèrs relacionats damb era accion de govèrn e aqueri que son objècte de debat politic. En aguest sentit cau fomentar era mielhora dera situacion des mediàs en Aran, damb mès independéncia e major pluralitat.
d)Insistir ena refòrma des reglaments deth Plen deth Conselh Generau d'Aran tà perméter mès e major participacion des representants deth pòble enes ahèrs d'interès.
e)Reclamar ua mès grana participacion des institucions locaus enes ahèrs d'Aran.

Es objectius sociaus e economics tath nòste futur.

Es objectius aranesi en matèria d'economia tad aguestes pròplèu annades son, sens cap de dobte, era sostenibilitat des recorsi, era definicion d'un nau modèl de creishement e era ampliacion des projèctes dera solidaritat territoriau e sociau. Tanplan que parlam d'ua societat sense problèmes extrèms en matèria economica e sociau, maugrat que serie absurd pensar qu'es quòtes de riquesa deth país son motiu sufisent entà pensar que s'an artenhut toti es objectius politics e sociaus desirables. Aran encara a camin per hèr, especiaument enes camps de creishement deth conjunt dera sua societat ena plenitud que serie desirabla en sègle XXI, e en profitament dera sua riquesa, non en tèrmes especulatius senon collectius. Auem encara aué importantes manques culturaus, d'implicacion damb es moviments exteriors de solidaritat, de coesion e estructura sociau. Eth país seguís auent serioses manques en encastre der ensenhament e plan especiaument enes sues infraestructures. Auem un seriós problèma de despoblacion de quauqui nuclèus aluenhats dera N-230 e plan especiaument ua dependéncia lèu lèu exclusiva deth torisme e, sustot, deth torisme de nhèu e ath viatge ua manca de mercat laborau entà persones qualificades e ath long de tot er an.

Aguestes non son que quauqu'ues des questions qu'eth país e eth sòn Govèrn an d'abordar immediatament. Sens dobte, n'i a d'autes tanben d'importància.
Es elements adès nomentats hèn a pensar qu'aguest país a de besonh d'explorar naues formules d'implicacion dera poblacion e deth sòn capitau uman entà arténher es sòns objectius de futur. Cau un espaci a on es ciutadans d'Aran, implicats o non politicament, poguen hèr un exercici de participacion enes questions publiques. E enes ahèrs d'economia son es sindicats e es empresaris qui an de poder participar e dinamizar era recèrca des politiques tà mielhorar era aufèrta deth mercat e era competitivitat des nòsti sectors economics. E tot açò s'a de hèr en un ambient sense pòur ara discriminacion, ne pòur as represalhes politiques e personaus qu'encara i a en país. Aran a de besonh de recuperar un espaci de dignificacion dera accion publica, establit, non sonque ena politica coma activitat de gestion publica, senon tanben coma marc de reflexion e de projeccion des ahèrs e volentats deth conjunt dera poblacion, tanben en domeni dera economia e plan especiaument deth torisme coma principau hònt de beneficis deth nòste país, tot damb eth maxim respècte pera conservacion mediambientau.

Objectius tara nòsta economia.

Aran, un territòri damb granes qualitats entath torisme, a d'èster capable de definir un encastre en quau era activitat economica age ua projeccion de creishement duradís en un contèxt de qualitat e de respècte entar entorn mediambientau.
Er esquí a de continuar estant eth motor economic, maugrat qu'eth besonh de trincar era estacionalitat a de hèr a daurir naues expectatiues en camp dera economia que permeten omogeneïzar es desequilibris dera activitat sasoèra e des diferéncies entre sectors economics.
Cau, per tant, definir un modèl de territòri qu'incorpòre era volontat deth conjunt des sectors sociaus ena recèrca d'un modèl que sigue:
Economicament eficient.
Capable de garantir qualitat de vida entàs sòns abitants.
Que garantisque oportunitats de progrès personau e sociau.

1. Era Val d'Aran ei un territòri qu'a mantengut pendent aguesti ans un considerable desvolopament economic, establit basicament sus er esquí e eth desvolopament urbanistic qu'acompanhe aguest fenomèn. Actuaument, despús de mès de vint ans dera aprobacion des normes subsidiàries, de dotze ans dera reinstauracion deth Conselh Generau d'Aran e d'ua evolucion economica qu'a possibilitat creishements economics annaus molt importants, i a, totun, era percepcion, que confirmen quauques donades objectiues, qu'eth modèl aranés a simptòmes d'agotament e d'un creishent desequilibri entre era aufèrta e era demanda, basat en un consum excessiuament accelerat de solèr.

2. Eth monocultiu dera nhèu, ua economia basada en ua estacionalitat fòrça mercada, era desaparicion deth paisatge damb era recession dera activitat agrària e ua manca de planificacion territoriau, ara quau i cau somar importantes operacions urbanistiques e immobiliàries que pòden desestructurar es ja precaris equilibris territoriaus deth conjunt deth país.

3. Aué en dia conviuen en Aran situacions de saturacion urbanistica e zònes en vies de despoblacion, qu'an, totun, un important potenciau toristic dera perspectiua deth paisatge, der interès culturau e identitari.

4. Aran a actuaument un hilat rotèr insufisent, soent saturat per aument des places otelères e viuendes de dusau residéncia. Ua situacion que qüestione determinats estandards de qualitat toristica.

5. Es comunicacions damb era rèsta de Catalonha son part d'un nau debat sus es caracteristiques d'aguestes futures infraestructures e es equilibris necessaris entre era permeabilitat des Pirenèus e es impactes des granes infraestructures per ua val des caracteristiques d'Aran.

6. Es naues generacions araneses an eth màger grad de formacion que jamès auem agut en país, mès era aufèrta de trabalh se limite ath torisme sens cap aportacion innovadora entà recuperar persones de nauta qualificacion.

7. Es politiques publiques non an mostrat capacitat entà establir mesures que resolguèn eth problèma deth lotjament. Un hèt qu'entraïne seriosi problèmes ara poblacion, especiaument ara mès joena e as trabalhadors, qu'an d'afrontar despenes correntes plan nautes. Cau donques, era creacion d'un institut aranès der abitatge, qu'age coma principau objectiu plaçar en mercat abitatges de loguèr.

8. Eth sistèma educatiu aranés non a actuaument infraestructures adequades entà abordar es besonhs que demane eth nau modèl economic deth país.

9. Deth punt de vista demografic cau compdar damb era poblacion non residenta e que utilize eth territòri. S'a avalorat qu'era poblacion sasoèra se multiplique per cinc es dies non obrables. Aguesta poblacion sasoèra provòque saturacions en moments puntuaus, damb concentracions fòrça superiores en periòdes concrèts, damb tot çò qu'açò pòt entraïnar d'accès as servicis e utilizacion comuna d'infraestructures.

Mesures.

1. Redactar eth Plan Estrategic deth Torisme Aranés, qu'age coma objectius:

a) Definir es paramètres de creishement deth mercat toristic e definir es estandards de creishement damb critèris d'equilibri entre aufèrta e demanda. Especiaument entad açò qu'ei as places otelères.

b) Dotar eth sector toristic de mecanismes de participacion reaus enes decisions referentes ara politica toristica.

c) Estudiar es potencialitats deth producte toristic aranés e quantificar es accions entà hèr a conéisher Aran coma mercat alternatiu ath torisme de nhèu.

d) Dotar eth sistèma educatiu de naues formules entà adaptar es besonhs formatius as realitats cambiadisses des professionaus deth torisme de montanha.

2. Dotar eth territòri d'un Plan Director que regule es camps dera ordenacion e der urbanisme, entà poder amiar a tèrme es conclusions deth Plan estrategic en matèria d'equilibri e sostenibilitat des politiques toristiques.


3. Demanar, en domeni deth Govèrn de Catalunya e der Estat, un tractament especific entath torisme de montanha, que preveigue mesures integraus entàs problèmes que plantege eth sector.

4. Evitar era discriminacion fiscau entàs professionaus que, pr'amor dera estacionalitat, son mès gravats fiscaument.

5. Plantejar diferéncies entre er abitatge de prumèra e dusau residéncia entà pr'amor de plantejar creishements durables d'aguest tipe de lotjament.
6. Fomentar era creacion d'ajudes as empreses entà que s'establisquen en Aran, coma mèrca de qualitat enes sues estratègies empresariaus.

En aguest sentit e entà obtier un mès gran compromés sociau en ua question tan importanta entath país cau qu'era societat aranesa s'implique en aguest procès. Per açò auem de possar era prumèra conferéncia aranesa sus torisme e territòri.

En aguesta conferéncia calerà tractar es punts següents:

1. Definir un procès dialogat entara definicion d'objectius e modèls de desvolopament deth territòri, que garantisque era participacion d'agents sociaus, empresariaus, politics, culturaus e deth conjunt dera ciutadania que viu, trabalhe o a interèssi economics en territòri.

2. Evidenciar qu'era aplicacion dera democràcia ei tanben e basicament, era participacion ordenada des ciutadans enes procediments d'adopcion de decisions e de definicion de modèls de desvolopament.

3. Hèr qu'aguesti procèssi siguen participatius e generadors de confiança en trabalh des partits politics e associacions empresariaus coma instruments de servici ara societat.

4. Debàter e daurir era possibilitat d'escotar a toti es agents sociaus sus es diuèrses visions qu'aué se pòt auer deth territòri aranés.

5. Refortir eth critèri que damb era dubertura de fòrums de debat com aguest ei possible auançar mès e mielhor en ua societat equilibrada e justa a on cada agent sociau e cada sector a definit eth sòn espaci e coneish es aspiracions dera rèsta de ciutadans.

6. Adoptar compromesi de base respècte as politiques qu'afècten ath desvolopament economic e ath sòn ordenament territoriau e urbanistic, atau com as politiques e mesures tara proteccion e gestion deth patrimòni naturau aranés.

Es objectius culturaus e educatius.

En aguest sentit cau reflexionar sus quauqu'ua des questions qu'an motivat era projeccion politica aranesa pendent aguesti ans e plan especiaument enes ans ueitanta. Era preservacion deth patrimòni culturau e linguistic sigueren en aqueth moment ua constanta d'inspiracion politica e de reivindicacion de capacitat de gestion, coma argument entara defensa d'aguest dret fondamentau deth pòble aranés. Despús des ans, totun, e maugrat eth conformisme institucionau, capable d'amagar es donades entà evitar era dimension reau deth problèma, açò mòstre que, maugrat eth coneishement instrumentau dera lengua, eth sòn usatge sociau diminuís de manèra constanta e irreversibla. Aguest hèt ei pro coneishut pes responsables dera politica culturau deth país, que, a despiet de tot, contunhen virats d'esquia ara realitat e convertint era politica culturau en un simple instrument politic.

Era lengua, era cultura e era volentat d'èster d'un país non pòt èster en absolut sonque ua question de govèrn, senon qu'a d'èster ua question de volentat sociau e collectiua, e eth Govèrn a d'arbitrar es mesures entà hè'c possible.

Ei per tot açò que prepausam era creacion deth Conselh dera Cultura Aranesa en tot demanar ua reflexion collectiua tà plantejar es naui objectius dera lengua e era cultura aranesa a on, per dessús des interèssi des partits politics, s'artenhe un gran acòrd des institucions e des estaments politics en favor dera nòsta cultura.

Entenem qu'entà qu'Aran pogue auer ua cultura pròpria ei fondamentau qu'es politiques culturaus estimulen e tenguen en compde era creacion coma element fondamentau tath desvolopament de tota cultura. Cau, per tant, ua revision des actuaus formes d'intervencion dera administracion ena dotacion d'ajudes ara cultura e dera transparéncia d'aguestes ajudes.

Definicion d'objectius:

1a Crear eth Conselh dera Lengua e era Cultura Aranesa com un lòc a on era societat e es agents dera cultura se i tròben representadi, damb er objectiu de:

a) Debàter e decidir sus es objectius, accions e projèctes que tanhen as ahèrs culturaus.

b) Fomentar era participacion dera ciutadanetat, e especiaument des joeni, enes ahèrs dera cultura e dera lengua aranesa.

c) Crear un domeni  a on era lengua e era cultura siguen ath marge dera utilizacion partidista tà garantir era pluralitat e participacion de toti en favor dera preservacion e impuls dera nòsta cultura.

2au Nomentar coma responsables dera cultura aranesa persones trigades per consens en sen d'aguest Conselh.

3au Garantir qu'es responsables des institucions e equipaments culturaus aranesi seràn trigadi en base a critèris omologables damb era rèsta de Catalonha.

4au Aumentar, fomentar e incentivar era emission de programes televisius e radiofonics en aranès.

En çò que tanh as naues tecnologies, un camp que cada viatge ei mès important  e que cada còp mès ei sinonim de societat auançada e desvolopada, cau mercar coma objectius a arténher es seguenti punts. 

1er  Desvolopar era traduccion de programes informatics d'us corrent en aranes.

2au  Incrementar era preséncia der aranés en Internet, e promòir eth domèni .aran.

3au  Accelerar eth cablatge  damb fibra optica des nuclèus d'Aran, entà favorir eth teletrebalh e era installacion d'empreses tecnologiques.

En camp der ensenhament, non cau desbrembar eth trebalh qu'an portat a tèrme es grops de mèstres, des des ans ueitanta, en favor der ensenhament dera lengua aranesa. Mès non cau deishar de reclamar as institucions araneses e especiaument ara Generalitat de Catalonha, que ei qui n'a era responsabilitat e era competéncia, entà artènher es següents objectius:

1a Desvolopar un plan d'actuacion entà adequar es infrastructures educatiues araneses as besonhs des naui tempsi.

2au Dessenhar un modèl educatiu que permete incorporar ar ensenhament reglat es naues professions generades en domeni deth torisme de montanha, especiauments es relacionadi damb eth torisme dera nhèu.

3au  Mielhorar es dotacions de supòrt as docents d'Aran.

4au  Mantier e refortir es escòles unitàries pr'amor de garantir era preséncia des mainatges enes pòbles.

5au  Crear organismes consultatius entà orientar era formacion des nòsti joeni entà cobrir es besonhs concrets deth país.

6au   En camp der espòrt, crear es mieis que calgue entà fomentar era practica der espòrt entre era joenessa, entà estimular er interès dera competicion en tot pagar es despenes entà poder practicar diuèrsi espòrts.

EDICTE SUS ERA APROBACION DEFINITIVA D'UA ORDENANÇA.

En tot auer-se procedit ara exposicion publica der acòrd d'aprobacion iniciau -per part deth Plen deth Conselh Generau d'Aran, en session extraordinària de 25 de noveme de 2004-, dera ordenança reguladora dera gestion de residus urbans dera Val d'Aran, mejançant edicte inserit en BOP num. 158, de 16 de deseme de 2004, e dat que non s'an presentat reclamacions ne allegacions ath respècte, cossent damb er article 201 deth ROAS, se publique intègrament eth tèxte dera ordenança nomentada. 

ORDENANÇA REGULADORA Dera gestion de residus urbans dera Val d'Aran.
Exposicion de motius.
Eth miei ambient ei ua matèria transversau que trauèsse es diferenti sectors dera activitat administratiua. Ei per açò qu'en incís finau deth prumèr paragraf der article 130 R.2 deth Tractat dera Union Europèa, s'estipule qu'es exigéncies dera proteccion deth miei ambient les cau integrar ena definicion e ena realizacion des autes politiques dera comunautat. 
Eth caractèr transversau dera politica ambientau s'explique per hèt qu'en madeish article 2 deth Tractat, a on se fixen es finalitats dera Comunautat Europèa, i figure eth deth creishement sostenible e non inflacioniste que respècte eth miei ambient. Aguesta concepcion globalizadora des estats membres a, en definitiua, a toti es podèrs publics der Estat espanhòl -ens locaus includidi subjèctes ath mandat constitucionau de susvelhar pera utilizacion racionau de toti es recorsi naturaus, damb era finalitat de protegir e mielhorar era qualitat dera vida e defensar e restaurar eth miei ambient. Mès per açò madeish, eth concèpte de miei ambient a un caractèr transversau, atau com ac demòstre eth considerable nombre d'ordenançes locaus de contiengut ambientau o vinculades ara proteccion deth miei. 
Títols competenciaus.
Eth títol competenciau generau se trape, coma ei ben sabut, ena Lei 7/85, de 2 d'abriu, reguladora des bases de regim locau: articles 25.2.f), 26.1.d) e 28 dejós dera madeisha denominacion de "proteccion deth miei ambient", ath delà d'auti títols mès especifics coma eth de "proteccion dera salut publica" -article 25.2 h-, "servici de remassada e tractament de residus", entre d'auti. D'aute biais, cau auer en compde qu'eth servici de tractament de residus ei un servici declarat essenciau e reservat as ens locaus per article 86.3 dera LBRL, en tot desplegar er article 128.2 dera Constitucion Espanhòla. Eth Conselh Generau d'Aran, dadi es acòrds de delegacion dera gestion de residus solids urbans per part des Ajuntaments d'Aran ath sòn favor, realize eth Servici de gestion de residus ena totalitat deth territòri aranés: per aguesta rason, presente era següenta prepausa d'ordenança de gestion de residus urbans dera Val d'Aran coma esturment de trabalh. Ath delà, tanben cau auer en compde era Lei 16/90, de 13 de junhsèga, sus eth regim especiau dera Val d'Aran e era legislacion sectoriau que basicament ei constituïda per: 
- Era Lei autonomica 14/86, de 25 d'abriu, generau de sanitat e era Lei autonomica 15/90, de 9 de junhsèga, d'ordenacion sanitària. 
- Era Lei autonomica 6/93, de 15 de junhsèga, reguladora des residus e era Lei 15/03, de 13 de junh, de modificació dera Lei 6/93, de 15 de junhsèga, reguladora des residus. 
- Era Lei autonomica 11/97, de 24 d'abriu, d'envasi e residus d'envasi e, 
- Era Lei estatau 10/98, de 21 d'abriu, de residus. 

TÍTOL I: Servici Generau de Residus.
CAPÍTOL 1: Disposicions generaus sus era gestion des residus.
Article 1. Objècte e ambit.
1. Aguest capítol a per objècte regular es condicions en qu'eth Conselh Generau d'Aran a de prestar, e er usatgèr utilizar, eth servici de recuelhuda de residus municipaus e d'auti residus, era gestion des quaus correspongue as ens locaus. 
2. An era condicion d'usatgèrs deth servici municipau de recuelhuda de residus, toti es vesins e d'autes persones fisiques damb domicili ena Val d'Aran, atau coma es persones fisiques o juridiques titulares de quinsevolh tipe d'establiment professionau, comerciau, industriau o de servicis plaçat en territòri aranés. 

Article 2. Objectius.
En matèria de residus, es objectius deth Conselh Generau d'Aran son es que seguissen: 
a) Promòir era minimizacion des residus e era sua perilhositat. 
b) Promòir-ne era sua reutilizacion.
c) Promòir era recuelhuda segregada e selectiva des diferentes fraccions residuaus.
d) Reciclar materiaus.
e) Valorizar energeticament.
f) Dispausar adequadament es refusaments.
g) Regenerar es espacis degradadi pes descargues incontròtlades.
h) Crear ua consciéncia collectiua de proteccion deth miei.

Article 3. Residus municipaus.
Son residus municipaus es residus domètges e, tanben, es residus de comèrci, d'oficines, de servicis e d'auti que pera sua natura o composicion, pòden assimilar-se as residus domètges, includides es fraccions recuelhudes selectivament. 

Article 4. Classificacion des residus municipaus.
As efèctes d'aguesta ordenança se considèren tres grops de residus municipaus: 
a) Residus municipaus ordinaris. Son es produsits pera activitat domètja particulara, es residus de comèrci, d'oficines, de servicis e d'auti generadors singulars, assimilables as municipaus, atau coma es procedents dera limpiesa viària e des espacis verds.
b) Residus municipaus voluminosi. Son es que non pòden èster evacuats per mieis convencionaus de recuelhuda per causa dera sua envergadura, coma son es grani electrodomètges, mòbles, matalassi, somièrs, pòrtes e d'auti. Eth sistèma abituau de recuelhuda ei eth depòsit de dèishes.
c) Residus municipaus especiaus. Son es qu'an eth madeish origen qu'es residus ordinaris mès que, dada era sua composicion, an d'èster gestionadi de manèra diferenciada pr'amor que pòden comprométer eth tractament biologic o era recuperacion d'autes fraccions, ath delà de comportar un risc entath miei o entara salut des persones, com ara son es pintures, lums fluorescentes, piles usades, frigorifics, òlis usats, bateries de veïculs, tarcums, esbaussi e residus dera construccion que contienguen fibrociment e quinsevolh d'aute residu qualificat en catalòg de residus de Catalunya.

Article 5. Fraccions residuaus.
Damb era finalitat de definir es diferentes formes entara sua gestion es residus municipaus se dividissen enes fraccions residuaus següentes: 
1. Matèria organica. Comprén es residus organics pròpris deth larèr que se produsissen principaument enes codines ena manipulacion, preparacion e consum de minjar, e tanben es residus provinents de generadors singulars, com ara es mercats, restaurants, otèls, comèrci e d'auti. Tanben s'includissen en aguesta categoria es residus de jardineria e pòda, autant se provien d'espacis publics coma privadi. 
2. Papèr e carton. Comprén diaris, revistes, huelhetons, cartons, papèr escrit, papèr d'ordenador, papèr de codina e tota sòrta d'envasi e engolòpes d'aguesti materiaus. 
3. Veire. Includís es residus d'envasi de sonque un usatge, tengudi entàs ampolhes d'aigües mineraus, vins, licors, cerveses, refresqui, consèrves, minjars premanidi e d'auti envasi, atau coma es veires de hièstres e miralhs liurats ath depòsit de dèishes. 
4. Envasi leugèrs. Includís tota sòrta d'envasi e d'auti productes fabricadi damb materiaus plastics, enes sues diferentes composicions -polietilen de baisha densitat (PEBD), polietilen de nauta densitat (PEAD), polipropilen (PP), poliestiren (PS), policlorur de vinil (PVC), polietilen tereftalat (PET), poliuretan (PU) e quinsevolh d'aute-, atau coma fabricadi damb materiaus metallics qu'includís tota sòrta d'elements, productes, envasi, lhaunes, salèrs, o embalatges de hèr, coeire, plom, laton, alumini, acèr o de quinsevolh d'aute metau o aliatge de metaus. 
5. Tèxtils. Includís ròba, draps, rèstes de tapisseria, mès tanben caucèr e d'autes pèces de vestir de pèth.
6. Tarcum. Esbaussi e d'auti residus dera construccion e dera deshèta d'edificacions, era gestion des quaus ei competéncia municipau, cossent damb çò que dispause eth decrèt 201/94, de 26 de junhsèga, regulador des Des.hètes e d'Auti residus dera construccion. 
7. Residus sanitaris (grops I e II). Aguesti residus se gestionaràn de conformitat damb eth decrèt 300/92, de 24 de noveme, d'ordenacion dera gestion de residus sanitaris; eth decrèt 71/94, de 22 de hereuèr, sus es procediments de gestion des residus sanitaris e d'autes normes que les despleguen o substituïssen. 
8. Materiaus compausats de dues o mès fraccions, tostemps que siguen valorizables de forma independenta. 
9. Rebocaments. Materiaus non includits en cap des fraccions residuaus anteriores o que, maugrat que formen part de quauqu'un d'eri, non son valorizables. 

Article 6. Categories de residus en foncion dera sua procedéncia Segontes eth sòn origen, es residus s'includissen enes categories següentes: 
1. Es dèishes dera alimentacion e deth consum domètge produsides pes ciutadans enes abitatges particulars. 
2. Es cendres de cauhatge domètge individuau. 
3. Es residus procedenti des escampades des trepadèrs realizades pes pròpris vesins. 
4. Es branques e dèishes resultantes dera pòda des arbes e deth mantieniment de plantes, tostemps que se liure talhucada en bosses. 
5. Es envasi, embalatges, engolòpes e d'auti produsits en locaus comerciaus. 
6. Es fraccions residuaus produsides per activitats comerciaus e de servicis, tostemps que siguen assimilables a residus municipaus. 
7. Es residus produsits peth consum de bars, restaurants e d'auti establiments qu'agen per objècte era venta de productes alimentaris codinadi o enes quaus se realizen consumicions de quinsevolha sòrta, atau coma es produsits en granes superfícies comerciaus, supermercats, autoservicis e establiments parièrs. 
8. Es residus de consum en generau produsits en residéncies, otèls, espitaus, cliniques, collègis e d'auti establiments publics, assimilables a residus municipaus. 
9. Es mòbles, esturments domètges e trastes vielhs, includida era ròba, eth caucèr e quinsevolh producte analòg. En aguesta categoria s'includissen es residus sanitaris des grops I e II, assimilables a municipaus de conformitat damb eth decrèt 300/92, de 24 de noveme, d'ordenacion dera gestion des residus sanitaris. 
10. Es deposicions des animaus domètges que siguen liurades de manèra igienicament acceptabla. 
11. Es veïculs dehòra d'usatge o non-aptes entara circulacion quan i concòrren es condicions de pressumpcion d'abandonament, e aqueri d'auti veïculs, es proprietaris des quaus n'agen hèt renóncia exprèssa a favor deth Conselh Generau d'Aran entà procedir ara sua disposicion. 

Article 7. Residus excludits deth servici de recuelhuda de residus.
Demoren excludits deth servici de recuelhuda de residus es materiaus següents: 
1. Es rebocaments, cendres e escòries produsits en fabriques, talhèrs, magasèms e installacions de tractament de residus. 
2. Es cendres produsides enes installacions de cauhatge centrau des edificis. 
3. Es residus sanitaris d'espitaus, cliniques, centres assistenciaus, laboratòris e d'auti establiments similars, includits enes grops III e IV deth decrèt 300/2, de 24 de noveme, d'ordenacion dera gestion des residus sanitaris. 
4. Es animaus mòrts. 
5. Es dèishes e hiems produsits en aucider, granges, laboratòris, casèrnes e d'auti establiments similars, publics e/o privadi.
6. Es productes procedenti deth decomís. 
7. Quinsevolh materiau residuau que, en foncion deth sòn contiengut o presentacion, se pogue qualificar de toxic o perilhós. 8. Quinsevolh d'aute materiau residuau assimilable as remercadi enes numeròs anteriors e, en tot cas, es qu'en circonstàncies especiaus determine eth sindic d'Aran o eth conselhèr que, per delegacion o desconcentracion, exercisque era competéncia corresponenta. 

Article 8. Classes de servicis de recuelhuda.
Es servicis de recuelhuda se dividissen en servicis generaus, servicis de dèishes e de tarcums. 

CAPÍTOL 2: Disposicions sus era recuelhuda. 

Article 9. Modalitats de recuelhuda generau de residus Segontes eth tipe de residus, d'un biais, e tanben en foncion des caracteristiques urbanistiques des diferenti pòbles e zònes deth parçan, eth servici municipau de recuelhuda generau de residus pòt adoptar, indistintament, es modalitats següentes: 
a) Recuelhuda indiferenciada des residus remercadi enes numeròs 1, 2, 3, 4 e 10 der article 6 d'aguesta ordenança per miei de contienedors enes trepadèrs en tant que, cossent damb era legislacion sectoriau d'aplicacion, non sigue obligatòria era recuelhuda segregada dera fraccion organica des residus municipaus, atau coma era matèria organica e deth refusament, as quaus se referissen es numeròs 1 e 9 der article 5.
b) Sistèmes pneumatics enes trepadèrs e enes abitatges de recuelhuda segregada de matèria organica e d'autes fraccions residuaus, cossent tamb çò que se dispause entà cada zòna.
c) Recuelhuda selectiva des fraccions residuaus des residus assenhalats enes numeròs 2, 3 e 4 der article 5 d'aguesta ordenança, per miei de contienidors plaçadi en airaus d'aportacion determinades.
d) Recuelhuda indiferenciada, o ben segregada e selectiva, per miei de farrats e d'auti contienedors d'usatge collectiu per part de comunitats d'usatgèrs.
e) Recuelhuda indeferenciada, o ben segregada e selectiva, mejançant contienedors d'usatge especific entà comèrçi e establiments publics.
f) Recuelhuda per conductes d'usatge collectiu de fraccions indeferenciades o selectives per part de comunautats d'usatgèrs, comèrci o establiments publics.

Article 10. Obligacion des usatgèrs.
1. Era utilizacion des diferentes modalitats de recuelhuda, en foncion dera fraccion residuau ara quau son destinades, e eth respècte as oraris fixadi son obligatòris entàs usatgèrs. 
2. Es diferenti regims, oraris, freqüéncies e sistèmes de recuelhuda seràn establidi peth sindic d'Aran o peth conselhèr der airau en foncion des competéncies qu'age autrejades per delegacion o desconcentracion o d'auta persona en qué se delegue. 
3. Era Sindicatura tanben poirà establir era obligacion qu'es bosses, coma tanben es farrats e d'auti contienedors comunautaris -en particular enes modalitats des apartats c) e d) der article anterior- siguen omologadi. 
4. Es usatgèrs tanben demoren obligadi a liurar es dèishes en condicions que non produsisquen sostres pendent dure era operacion. Se per incompliment d'aguest déuer se uedèssen residus ena via publica, er usatgèr ne serà eth responsable. Calerà tanben qu'es caishes de carton siguen convenientament plegades e empaquetades entà redusir eth sòn volum. 
5. Es servicis deth Conselh Generau d'Aran pòden rebucar era recuelhuda des residus que non agen estat convenientament presentadi e liuradi pes usatgèrs, cossent damb çò que s'estipule en aguest article. 

Article 11. Limitacions relatives ara utilizacion des contienedors.
1. Enes pòbles o parçans a on s'age establit era recuelhuda per miei de contienedors fixi, se proïbís estacionar veïculs dauant dera zòna senhalizada entath plaçament deth contienedor. 
2. Se proïbís mòir o trasladar contienedors des sòns emplaçaments. 
3. Se proïbis d'encolar o fixar per quinsevolh mètode (còla, cinta adesiua, grapes, eca...) cartèlhs o pannèus de quinsevolh tipe enes contienedors de residus, en tot includir-se exprèssament es cartèlhs anonciadors des hèstes majors. 

Article 12. Autes proïbicions.
En relacion ara gestion de residus, ei proïbit: Eth liurament de dèishes que contienguen liquids, aigües residuaus, òlis cremadi e residus liquids o susceptibles de liquarse. 
a) Era evacuacion de residus sòlids entath hilat d'esgotadèrs, encara que s'agen triturat prealablement.
b) Es installacions de cremadors domètges, individuaus o collectius, entà dèishes.
c) Era evacuacion pes conductes d'usatge collectiu, as quaus se referís eth paràgraf 4 der article següent, de dèishes materiaus sense protegir, e er abocament de liquids, d'aigües residuaus, òlis cremats e de residus liquids o que se poguen liquar.

CAPÍTOL 3: Recuelhuda e transpòrt de residus industriaus e de residus especiaus.
Seccion 1a: Condicions Generaus.

Article 13. Ambit d'aplicacion.
Aguest Capítol regule es condicions en que s'an de desvolopar es operacions de recuelhuda e de transpòrt des servicis de gestion de Residus Industriaus e Especiaus prestadi per particulars, cossent damb açò que dispausen eth decrèt legislatiu 2/91, de 26 de seteme, peth quau s'apròve era rehonuda des tèxtes legaus vigents en matèria de Residus Industriaus e era Lei 6/93, de 15 de junhsèga, de Residus. As efèctes d'aplicacion d'aguest Capítol, s'entén per Recuelhuda e Transpòrt eth conjunt d'operacions següentes: Era carga des residus sus eth veïcul de transpòrt, efectuada en interior der establiment liurador, o ben ena via publica quan se dispause d'autorizacion entà hè'c. Era carga s'entenerà igualment autant se se hè peth miei deth uedat der element contienedor en camion, coma se se procedís ara carga dirècta deth veïcul. Eth transpòrt de residus pròpriament dit, enquiath punt de destinacion autorizat. Se cau, es operacions corresponentes ath trasvassament des residus. An era condicion de Residus Industriaus toti es materiaus solids, gasosi o liquids resultants d'un procès de transformacion o d'utilizacion, de consum o de limpiesa eth productor o eth possedidor deth quau lo destine ar abandonament, que son objècte deth decrèt legislatiu 2/91 de 26 de seteme, e qu'an era condicion de Residus Especiaus cossent damb era classificacion deth Catalòg de Residus de Catalunya. As efèctes d'aguesta Ordenança, tanben an era categoria de Residus Industriaus es residus qu'a despiet d'èster assimilables coma Municipaus pes sues condicions de presentacion, volum, pes quantitats de liurament diari, contiengut d'umitat e d'autes caracteristiques, non poguen -ath critèri des servicis- èster objècte des servicis de recuelhuda generau, sectoriaus o de depòsit de dèishes. An era condicion de Residus Especiaus es classificadi coma tals en Catalòg de Residus de Catalunya. Non son objècte d'aguest capítol es Residus Radioactius.

Article 14. Condicions de transpòrt.
Eth liurament e eth transpòrt de Residus Industriaus e Especiaus se hè tostemp per miei d'elements contienedors o de transpòrt perfèctament barradi, de manèra que non se poguen produsir vessaments ne sostres des materiaus o de povàs en exterior. En cas de que se produsisque quauqu'un des incidents as quaus se referís eth paragraf anterior, es responsables an era obligacion de limpiar er espaci qu'age resultat afectat, sense perjudici des responsabilitats civils, administratiues e penaus en que s'age pogut incórrer. 

Article 15. Carga des residus. 
1. Era carga des residus industriaus e especiaus sus eth veïcul de transpòrt s'a de hèr en interior der establiment liurador. Sonque en cassi de manifèsta impossibilitat, se poirà efectuar ena via publica, prealabla autorizacion dera administracion municipau e deth Conselh Generau d'Aran. 
2. Quan se tracte de residus especiaus, era carga ena via publica requerís autorizacion municipau e deth Conselh Generau d'Aran prealabla e especifica. 
3. Non se permet era permanéncia de residus industriaus ne especiaus ena via publica mentre se demore eth veïcul de remassada. Es liuradors son obligadi a costudiar-los enquiath moment que s'age de produsir era remassada, en interior des sues dependéncies. 
4. Un còp uedadi, es elements contienedors des Residus Industriaus e Especiaus s'an de retirar immediatament dera via publica.

Article 16. Obligacions.
Es productors, possedidors e gestors autorizadi que produsisquen, manipulen o transpòrten residus industriaus o especiaus son obligadi a facilitar ath Conselh Generau d'Aran tota era informacion que se les demane sus er origen, natura, composicion, caracteristiques, quantitat, forma d'evacuacion, sistèmes de pretractament e tractament definitiu, e destinacion finau des sòns residus, coma tanben a facilitar es actuacions d'inspeccion, vigilància e contròtle qu'es servicis municipaus considèren pertinents. 

SECCION 2AU. Prestacion deth servici municipau de remassada e transpòrt de residus industriaus e especiaus.
Article 17. Excepcionalitat deth servici.
1. Damb caractèr excepcionau e sonque enes cassi qu'especificament determine eth Conselh Generau d'Aran, era remassada e eth transpòrt des residus industriaus e especiaus poiràn èster realizadi pes pròpris servicis deth Conselh ja sigue dirèctament o per miei de formes de gestion indirècta. 
2. En quinsevolh cas, eth servici de recuelhuda e transpòrt de residus industriaus e residus especiaus non ei un servici de prestacion obligatòria. 

Article 18. Tractament prealable.
1. Eth Conselh Generau d'Aran pòt exigir qu'entara prestacion deth servici de remassada e transpòrt de residus industriaus e especiaus es productors e possedidors efectuen un tractament prealable adequat. 
2. En tot cas, es servicis de gestion de residus non acceptaràn es residus industriaus o especiaus que pera sua natura o forma non poguen èster recuelhudi damb es mieis ordinaris des que dispause eth Conselh Generau d'Aran. 
3. En supausat deth paragraf anterior, eth productor o eth possedidor des residus a de comunicar ath Conselh Generau d'Aran eth besonh d'evacuar es sòns residus damb era finalitat qu'es servicis municipaus determinen era forma mès adequada de remassada e transpòrt.

Article 19. Taxes.
Entara prestacion deth servici municipau de remassada e transpòrt de residus industriaus e especiaus, es usatgèrs an d'abonar era taxa que fixe era corresponenta ordenança fiscau. 

SECCION 3AU Remassada e transpòrt de residus industriaus e especiaus per particulars.
Article 20. Subjeccion a licéncia.
1. Era remassada e transpòrt de residus industriaus e especiaus realizada per particulars ei subjècta a prealabla licéncia municipau. 
2. Es particulars que recuelhen e transpòrten residus industriaus e especiaus tanben son obligadi a facilitar ath Conselh Generau d'Aran e ar ajuntament corresponent, era relacion des caracteristiques des veïculs afectadi per aguestes activitats. 
3. Es elements de carga, remassada e transpòrt de residus industriaus e especiaus an de complir totes es condicions e requeriments qu'era legislacion vigenta exigís entath transpòrt e era circulacion d'aguest tipe de residus. 
4. Entà obtier era licéncia municipau, es transportistes de residus industriaus e especiaus an d'acreditar era sua inscripcion en Registre de gestors de residus. 

Article 21. Responsabilitat.
Es productors e possedidors de residus industriaus e especiaus que les liuren a un tresau que non age obtiengut era prealabla licéncia municipau, responeràn solidàriament damb eth transportista de quinsevolh mau que poguen causar coma tanben dera infraccion en qué agen incorrut. 

TITOL II Publicitat.
Mesures de prevencion, minimizacion e reciclatge des residus generadi pera publicitat dirècta enes boètes. 

Article 22. Objècte des mesures de publicitat comerciau.
1. Aguest capítol a per objècte regular era publicitat comerciau dirècta enes boètes, coma tanben era publicitat comerciau dirècta per via postau, damb era finalitat de redusir ath maxim era produccion de residus de papèr que genère e minimizar era quantitat de residus qu'es Servicis de gestion de residus an de recuélher, en tot introdusir es elements de besonh entà disminuïr es molèsties qu'aguesta activitat provòque as ciutadans. 
2. Ei excludida der àmbit d'aplicacion d'aguest títol, era propaganda electorau e institucionau. 

Article 23. Titulars dera activitat de publicitat comerciau.
1. Sonque pòden exercir era activitat de publicitat comerciau, es empreses de distribucion de materiau publicitari enes boètes legauments constituïdes entad aguesta finalitat-, es madeishes empreses anonciantes e es empreses que distribuissen publicitat per compde de tresaus, inscrites en Registre generau de publicitat, coma tanben es administracions e d'autes institucions publiques. 
2. Er inici dera activitat de propaganda a d'èster objècte de comunicacion ar Ajuntament afectat. 

Article 24. Forma d'efectuar era publicitat comerciau.
1. Era publicitat s'a de depausar en interior des boètes particulares e/o en aqueri espacis qu'es vesins o era comunautat de proprietaris der edifici agen establit ad aguest efècte. 
2. Se proïbís deishar publicitat en tèrra des vestíbuls e des portaus des finques. 

Article 25. Identificacion dera publicitat.
Tot eth materiau publicitari que se distribuisse, siguen es que siguen es sues caracteristiques, a d'amiar en lòc visible ua identificacion dera empresa distribuïdora, que contierà coma minim eth nòm dera empresa, eth sòn NIF, era adreça e eth telefon. Aguesta obligacion s'estén as empreses anonciantes en cas que siguen eres madeishes es distribuïdores. Article 26. Presentacion dera publicitat 
1. Damb era finalitat d'esvitar molèsties as ciutadans, s'a de plegar corrèctament eth materiau publicitari, en tot auer en compde es dimensions abituaus dera boca des boètes. 
2. Damb era finalitat de facilitar eth sòn reciclatge, non se pòt plastificar ne introdusir en bosses de plastic o engolòpes plastificades eth materiau publicitari. Se cau utilizar engolòpes, aguestes an d'èster de papèr o carton. 

Article 27. Abstencion de distribuïr publicitat.
1. Es empreses distribuïdores de materiau publicitari s'an d'abstier d'entrar enes finques o de depositar-lo enes boètes, quan era comunautat de proprietaris o cada vesin, individuauments, indiquen exprèssament era sua volentat de non receber-ne. Ad aguesti efèctes, er Ajuntament facilitarà as comunautats de proprietaris e as ciutadans un adesiu en quau s'exprèsse era negatiua a recéber publicitat enes sues boètes. 
2. Es entitats e empreses qu'utilizen era publicitat dirècta per via postau tanben s'an d'abstier d'enviar-ne as ciutadans qu'atau les ac comuniquen. Ad aguesti efèctes, era Administracion municipau facilitarà as ciutadans ua lista des grèmis e associacions de publicitat dirècta qu'aufrissen eth servici de dar-se de baisha en repartiment d'aguest tipe de publicitat postau. 

Article 28. Reciclatge deth materiau publicitari.
1. Un còp usat, eth materiau publicitari passe a auer era consideracion de residu municipau e eth sòn destin preferent a d'èster eth reciclatge. 
2. Ad aguesti efèctes, es comunautats de proprietaris pòden installar en vestíbul o portau dera finca un contienedor especific entà recuélher eth materiau publicitari usat e facilitar-ne atau era remassada. 

TITOL III Gestion de tarcums.
SECCION 1A: Disposicions generaus.
Article 29. Ambit d'aplicacion.
1. Aguest títol regule: 
a) Eth depòsit, eth liurament, era carga, eth transpòrt, era acumulacion e er abocament des tèrres, tarcums, des·hètes e d'auti residus dera construccion contiengudi en decrèt 201/94, de 26 de junhsèga, regulador des deshètes e d'auti residus dera construccion.
b) Era installacion ena via publica de contienedors e de sacs de tarcums destinadi ara remassada e ath transpòrt d'aguesti residus procedenti dera construccion e dera demolicion d'edificis e òbres en generau.

2. Es disposicions d'aguest títol non son d'aplicacion as tèrres e d'auti materiaus assimilables quan siguen destinadi ara venta o ath subministrament entà trabalh d'òbra naua. Òc que s'aplicaràn, en cambi, totes es prescripcions deth present títol sus gestion de residus ara prevencion e correccion dera lordèra ena via publica, produsida coma conseqüéncia dera carga, descarga e transpòrt relacionadi damb es òbres. 
3. Damb caractèr generau, era gestion de tarcums, era sua vinculacion damb es licéncies municipaus d'edificacion o de des·hèta e era sua garantia se regissen peth modèu d'ordenança reguladora entara gestion de tarcums e tèrres aprovat peth Conselh de Govèrn, en session ordinària de 4 d'abriu de 2000 e peth decrèt 201/94, de 26 de junhsèga, regulador des des.hètes e d'auti residus dera construccion. 

Artícle 30. Definicions. As efèctes d'aguest títol, s'entenerà per: 
a) Contienedor metallic: eth recipient metallic reutilizable, de forma prismatica trapezoidau o rectangular, equipat damb tapa e dispositius que permèten era sua carga e descarga mecanizada des de veïculs adaptadi exclusivament ath sòn transpòrt damb era intervencion d'un operari solet. 
b) Sac de tarcums: eth recipient de teishits de materiaus textils o plastics, de forma cubica o prismatica rectangulara, dotat de dispositius de suspension que permèten era sua carga e descarga des de veïculs damb caisha de carga dotadi des elements d'elevacion que calgue, damb era intervencion d'un operari solet. 
c) Titular deth contienedor o deth sac de tarcums: era persona fisica o juridica promotora dera òbra o, en sòn cas, eth titular dera licéncia d'òbres. 
d) Responsables deth contienedor o deth sac de tarcums: era persona fisica o juridica que lo comercialize, era madeisha o damb era intermediacion de tresaus, en tot percéber dirèctament o indirèctament deth sòn usatgèr un prètz peth sòn subministrament, recuelhuda, transpòrt e disposicion un còp plen, atau com eth promotor o eth titular dera licéncia d'òbres. 
e) Transportista deth contienedor o deth sac de tarcums: era persona fisica o juridica, coincidenta o non damb eth responsable deth sac de tarcums, degudament inscrita en Registre de transportistes dera junta de residus, e responsable dera sua recuelhuda, transpòrt e disposicion un còp plen. 

Article 31. Finalitats dera intervencion deth Conselh Generau ena gestion des tarcums.
1. Era intervencion deth Conselh Generau d'Aran ena gestion de tèrres e tarcums a per objècte esvitar: 
a) Er abocament incontrotlat o hèt de manèra indequada.
b) Er abocament en lòcs non autorizadi.
c) Era aucupacion illicita de terrens o de bens de domini public.
d) Eth deteriorament de paviments, dera via publica e d'auti elements estructuraus des pòbles.
e) Er abandonament ena via publica des tarcums e des contienedors e sacs damb es que se remassen.
f) Era generacion de lordèra ena via publica e d'autes superficies dera ciutat E tanben: 
g) Obtier eth maxim profitament des subproductes, matèries e substàncies que contien aguesti residus dera construccion.
h) Garantir qu'es operacions de remassada, transpòrt, avalorizacion e de disposicion deth rebocament se desvolopen en tot atier es exigéncies e requeriments d'ua nauta proteccion deth miei ambient e de preservacion dera natura e deth paisatge.

2. En particular, eth Conselh Generau d'Aran fomentarà qu'er abocament de tèrres e tarcums se hèsque en lòcs que convienguen ar interès public e de manèra que se facilite era recuperacion d'espacis degradadi. 

3. Enes òbres municipaus, autant se s'executen com se son objècte de contractacion a tresaus, er Ajuntament sajarà que s'utilizen materiaus procedenti deth reciclatge de tarcums e des.hètes. 

Article 32. Remassada de tarcums ena via publica.
1. Eth depòsit e era remassada de tèrres, tarcums, des·hètes e d'auti residus dera construccion ena via publica s'an d'efectuar per miei de contienedors metallics o de sacs de tarcums degudament autorizadi. 
2. Quede proïbit er abandonament e era remassada d'auti residus enes contienedors e sacs de tèrres e tarcums, coma tanben eth depòsit d'aguesti residus dera construccion en contienedors de remassada de residus municipaus, en tot exceptuar es destinadi ara remassada indiferenciada, non segregada ne selectiua, enes quaus se pòden depausar tèrres e tarcums quan eth volum diari non passe des 20 litres.
3. Ne en contienedors metallics, ne en sacs plaçadi ena via publica, non se pòden depausar residus que tot e procedir de moviments de tèrres, òbres de reforma, o de des.hètes d'immòbles, siguen caracterizables coma Residus Especiaus, cossent damb aquerò que dispause eth catalòg de residus de Catalunya. 

Article 33. Condicions. Era evacuacion, liurament e depòsit de tèrres, tarcums e d'auti residus dera construccion s´an d'ajustar as condicions següentes: 
a) Aguesti residus non se pòden evacuar barrejadi damb d'auti, damb es excepcions previstes en present títol.
b) Non se pòden depausar enes contienedors metallics o enes sacs de tarcums residus que contienguen matèries inflamables, explosiues, nociues o perilhoses, residus susceptibles de putrefaccion o de produsir olors desagradables e tota sòrta de materiaus que, per quinsevolh motiu, poguen causar molèsties as vesins e vianants.
c) Non se pòden depausar mòbles, trastes vielhs, o quinsevolh d'aute materiau residuau enes contienedors metallics e sacs de tarcum, reguladi en aguest títol.
d) Non se pòden abocar tèrres, tarcums e des.hètes en terrens de domini public municipau que non siguen exprèssament abilitadi entad aguesta finalitat.
e) Non se pòden abocar aguesti residus dera construccion en terrens de proprietat publica o particulara, en tot exceptuar que se tracte de depòsits controtladi degudament autorizadi. 

SECCION 2AU Remassada de tarcums per miei de contienedors e sacs de tarcums.
Article 34. Subjeccion a licéncia.
1. Era collocacion de contienedors metallics e de sacs de tarcums ena via publica a d'èster autorizada pera administracion municipau, per miei dera corresponenta licéncia, ena que se remercarà eth tèrme entara quau s'autrège. 
2. Es contienedors e sacs de tarcums plaçadi en interior acotat des zònes d'òbres non an besonh de licéncia mès, trèt d'açò, es responsables dera òbra s'an d'ajustar as disposicions deth present títol. 
3. Es ordenançes fiscaus establiràn es exaccions que cau complir entara collocacion de contienedors e sacs de tarcums ena via publica.

Article 35. Identificacion des contienedors e des sacs.
1. Es contienedors metallics e es sacs de tarcums s'an d'identificar per miei dera presentacion ena sua part exteriora des següentes donades. 
a) Nòm e/o rason sociau e telefon deth titular.
b) Nòm e/o rason sociau deth transportista qu'a de recuélher eth contienedor o eth sac de tarcums, se non se tracte dera madeisha empresa responsabla.
c) Indicatiu corresponent ath pagament dera corresponenta exaccion municipau.
d) Data de caducitat dera licéncia.
2. Era omission de quinssevolh d'aguesti requisits justificarà qu'eth contienedor o eth sac de tarcums sigue retirat pes servicis municipaus, damb eth còst deth transpòrt, uedatge e depòsit deth sòn contiengut a cargue, solidàriament, deth titular, deth responsable, deth transportista e deth constructor, e damb independéncia dera sancion que correspongue pera infraccion ena que s'age incorrut. 
3. Es contienedors metallics s'an de pintar damb colors que les destaquen e faciliten era sua visibilitat. 

Article 36. Installacion e retirada des contienedors.
1. Es operacions d'installacion e de retirada des contienedors metallics s'an de realizar de forma que non causen molèsties as ciutadans. 
2. Es contienedors s'an de manipular de manèra qu'eth sòn contiengut non quèigue ena via publica o non pogue èster lheuat o escampat peth vent. 
3. En cap cas, eth contiengut de materiaus non excedirà eth nivèu mès baish deth limit superior deth contienedor. Er incompliment d'aguest requisit ocasionarà, ath delà dera sancion corresponenta, era retirada deth contienedor afectat, damb eth còst de transpòrt, uedatge e depòsit a cargue deth titular. 
4. En retirar eth contienedor, eth sòn titular o ben eth titular dera licéncia d'òbres a de deishar en perfècte estat de limpiesa era superfícia dera via publica aucupada peth contienedor e eth sòn entorn immediat. 5. Eth titular deth contienedor e eth dera licéncia, solidàriament, son es responsables des maus causadi en paviment e d'auti elements dera via publica, e an era obligacion de comunica'c immediatament as servicis municipaus. 

Article 37. Classes de contienedors en foncion deth carrèr.
1. Es contienedors metallics entà tarcums se classifiquen en ordinaris e especiaus. En tot cas, se consideraràn especiaus toti aqueri contienedors qu'ultrapassen es 5 m3. 
2. Enes carrèrs normaus, damb cauçada e trepadèrs pavimentadi, sonque se permeterà era collocacion e utilizacion de contienedors ordinaris. 
3. Es contienedors especiaus sonque s'autorizaràn en cassi excepcionaus degudament justificadi, damb licéncies especiaus tostemp que se dispausen en zònes amplies, liures e sus tèrres sense pavimentar. 
4. Tanben pòden utilizar-se contienedors especiaus en trabalhs viaus que se placen laguens era zòna barrada des òbres e tostemp qu'era collocacion non represente un increment dera superficia dera zòna. 
5. Era administracion municipau poirà establir limitacions en orari de permanéncia ena via publica des contienedors e des sacs de tarcums. 

Article 38. Ubicacion des contienedors e sacs de tarcums.
1. Es contienedors metallis e sacs de tarcums se plaçaràn, tostemp que sigue possible, en interior dera zòna barrada d'òbres e, en cas contrari, enes cauçades des vies publiques, quan aguestes agen ua amplada de tres mètres o mès. Enes auti cassi, calerà sollicitar era aprobacion dera zòna prepausada. 
2. Es contienedors e es sacs de tarcums se collocaràn preferentament dauant dera òbra ara que servissen o tant apròp coma sigue possible, e calerà que se placen de manèra que non impedisquen era visibilitat des veïculs especiauments enes crotzes, en tot respectar es distàncies establides, a efèctes d'estacionar, per ordenament generau e municipau d'aplicacion. 
3. Es contienedors e es sacs de tarcums non se pòden plaçar enes passi de vianants, ne dauant d'aguesti, ne enes guals, ne enes zònes enes quaus ei proïbit de parcar e arturar-se, exceptat qu'aguestes resèrves agen segut concedides entara madeisha òbra. 
4. En cap de cas, non se pòden plaçar es contienedors n'es sacs de tarcums, ne que sigue parciauments, dessús des tapes d'accès de servicis publics, ne dessús de boques d'incèndis, des clòts des arbes, ne en generau sus cap d'element urbanistic era utilizacion deth quau pogue èster dificultada en circonstàncies normaus o en cas d'emergéncia. 
5. Tanpòc non se pòden plaçar es contienedors n'es sacs de tarcums dessús des trepadèrs era amplada des quaus, un còp dedusit er espaci aucupat pes tanques, non permeten ua zòna de liure pas entà vianants d'1 mètre coma minim, un còp plaçat eth contienedor o eth sac; n'enes cauçades, quan er espaci que demore liure entara circulacion sigue inferior a 2,75 mètres enes vies de sonque un sentit de marcha o de 6 mètres enes vies de doble sentit. 
6. En toti es cassi, es contienedors metallics se plaçaràn tostemp de manèra qu'eth costat mès long sigue plaçat en parallèl damb eth trepadèr. 
7. Quan es contienedors o es sacs se placen ena cauçada, cau que siguen ubicadi a 20 cm deth trepadèr, de forma que non impedisquen qu'es aigües superficiaus poguen circular enquiath desaigüe corresponent. 
8. En trepadèr, les cau plaçar ara vòra d'aguest, mès sense que cap des sues parts non suberpasse era linha d'encintat. 
9. Quan es contienedors metallics e sacs de tarcums an de demorar en carrèr pendent eth servici e se trapen ubicadi en ua cauçada sense parcatge de veïculs, an d'amiar ena part exteriora es senhaus reflectantes o luminoses sufisentes entà hèr-los identificables. 

Article 39. Retirada de contienedors.
Es contienedors metallics ena via publica seràn retiradi: 
1. Quan age caducat eth tèrme entath quau s'a autrejat era licéncia d'aucupacion dera via publica e, en tot cas, quan age expirat eth dera licéncia d'òbres. 
2. En tèrme des 24 ores següentes ar acabament des òbres, encara que non age finalizat eth tèrme dera sua licéncia. 
3. En quinsevolh moment, a requeriment des agents dera autoritat. 
4. Quan les calgue uedar, un còp plens, e tostemp en madeish dia en que s'agen amplit. 

Article 40. Balhament des tarcums as servicis de gestion de residus.
Es ciutadans poiràn balhar es tarcums dirèctament enes lòcs d'acumulacion de tèrres e tarcums establits ad aguest efècte enes depòsits de dèishes, quan eth volum deth liurament sigue inferior a 1m3. SECCION 3AU Transpòrt de tèrres e tarcums.

Article 41. Regim juridic d'aplicacion.
1. Es normes d'aguesta Seccion, sus transpòrt de tarcums pes vies urbanes, son d'aplicacion sense perjudici deth déuer des transportistes de dar compliment a çò qu'estipule eth Còdi de circulacion e era rèsta der ordenament vigent en cada moment en matèria de transpòrt. 
2. En aplicacion d'aguesta normativa, es transportistes qu'agen de gésser dehòra deth casc urban an de possedir era corresponenta targèta de transpòrt. 

Article 42. Condicions deth transpòrt.
1. Es veïculs enes quaus s'efectue eth transpòrt de tèrres e tarcums an de reünir es condicions adequades entà esvitar eth sostrament deth sòn contiengut ena via publica. 
2. Ena carga e descarga des veïculs s'adoptaràn es precaucions entà impedir que s'enlordisque era via publica. 
3. Non se permet qu'es materiaus suberpassen es vòres superiors des veïculs: Tanpòc non se permet era utilizacion de suplements addicionaus non autorizadi entà aumentar es dimensions o era capacitat de carga des veïculs ne des sòns contienedors. 
4. Es materiaus transportadi s'an de corbir o protegir, de manèra que non se'n desprengue povàs ne se produsisquen sostraments de materiaus ena via publica.

Article 43. Limpiesa dera via publica.
1. Es promotors dera òbra e es titulars dera licéncia d'edificacion, solidàriament damb es transportistes de tèrres e tarcums, son obligadi a procedir ara limpiesa immediata deth tram dera via publica que s'age enlordit coma conseqüéncia des operacions de carga, transpòrt e descarga, o des possibles abocaments accidentaus. 
2. Es transportistes tanben son obligadi a retirar es tèrres e tarcums qu'agen sostrat en lòcs non autorizadi, sense perjudici dera infraccion ena que s'age pogut incórrer e dera sancion que se les pogue impausar dempús dera instruccion deth corresponet expedient. 
3. Es servicis municipaus e es deth Conselh Generau d'Aran pòden procedir ara limpiesa dera via publica afectada e ara retirada des materiaus sostradi, enes supausats as quaua se referissen es dus paragrafs anteriors, a cargue en tot cas des responsables. 
4. En relacion as paragrafs anteriors, son responsables solidaris, amassa damb es transportistes, es empresaris e es promotors des òbres, trabalhs o des.hètes qu'agen originat eth transpòrt des tèrres e tarcums. 
5. Era responsabilitat sus era darrèra destinacion des tèrres e tarcums exigís a partir deth moment qu'aguestes son recebudes e descargades enes equipaments adequadi e se'n hèr cargue un gestor autorizat de residus. 

Article 44. Registre de transportistes. Es transportistes de tèrres e tarcums an d'èster inscrits en Registre generau de gestors de residus de Catalunya. 

Article 45. Taxes. 
1. En balhar era licéncia d'òbres, cau abonar era quòta dera corresponenta taxa de transpòrt de tèrres e tarcums, regulada pera ordenança fiscau d'aplicacion. 
2. Eth pagament d'aguesta taxa da dret, enes condicions establides enes articles anteriors a: 
a) Produsir tarcums, tèrres, deshètes e d'auti residus dera construccion e demolicion d'edificis, òbres e d'auti trabalhs.
b) Aucupar era via publica.
c) Transportar aguesti tarcums peth pòble, exceptat en aqueri trams viaris que determine era administracion municipau.

TÍTOL IV. Infraccions e sancions.
SECCION 1A. Disposicions generaus.
Article 46. Disposicion generau sus infraccions.
1. As efèctes deth regim d'infraccions e sancions establit en aguest Títol e cossent damb aquerò que dispausen es apartats a), b) e c) der article 42.3 dera Lei 14/86, de 25 d'abriu, generau de sanitat, es precèptes contiengudi en aguesta ordenança an era natura de normes de contròtle sanitari deth miei ambient, des indústries, des activitats, des servicis e dera conviuença umana. 
2. Constituís infraccion administrativa tota accion o omission que vulnère es normes establides en aguesta ordenança, coma tanben aqueres autes que siguen tipificades ena legislacion sectoriau, reguladora des matèries que se i includissen, sens prejudici qu'es precèptes d'aguesta ordenança poguen contribuïr a ua mès corrècta identificacion des conductes e a ua determinacion mès precisa des sancions, en tot introdusir es corresponentes especificacions e graduacions. 

Article 47. Disposicion generau sus competéncies.
1. Es infraccions des normes d'aguesta ordenança seràn sancionades peth sindic d'Aran o per alcalde, ben pes auti organs dera administracion municipau o deth Conselh Generau d'Aran, ja sigue en vertut des competéncies qu'especificament les atribuïsque ua auta ordenança o reglament municipau, sigue per desconcentracion o per delegacion. 
2. Tanben correspon ath sindic d'Aran o ar alcalde, quan sigue dera competéncia deth Conselh Generau d'Aran o dera competéncia municipau, era imposicion des sancions tipificades en ordenament der Estat o dera Generalitat de Catalunya. 

Article 48. Restauracion.
Ath delà dera imposicion dera sancion que correspongue, era administracion municipau o ben eth Conselh Generau d'Aran an d'adoptar es mesures de besonh entara restauracion dera realitat fisica alterada e der orde juridic infringit, damb era execucion subsidiaria, se cau, des òbres o activitats a carge der infractor e era exaccion des tributs o prètzi publics establidi ar efècte. SECCION 2AU Infraccions Article 49. Tipificacion generau des infraccions.
1. Es infraccions se classifiquen en leugères, grèus e plan grèus. 
2. Cossent damb aquerò que dispause era Lei 14/86, de 25 d'abriu, generau de sanitat, damb caractèr generau e sense perjudici des precisions que se hèn en aguest madeish article e des especificacions contiengudes enes articles que seguissen, era classificacion des infraccions s'establís cossent damb es tipificacions contiengudes enes paragrafs següents. 
3. Son infraccions leugères: 
a) Es simples irregularitats ena observacion des normes contiengudes en aguesta ordenança e ena legislacion sectoriau, que non agen transcendéncia dirècta entath miei ambient ne entara salut publica. 
b) Es cometudes per simpla negligéncia, tostemp qu'era alteracion o risc entath miei naturau o era salut publica siguen d'escassa entitat.
c) Aqueres autes que, en rason des critèris tiengudi en aguest article, meréishen era qualificacion de leugères o que non sigue procedenta era sua qualificacion coma infraccions grèus o plan grèus.

4. Son infraccions grèus: 
a) Es que receben exprèssament aguesta qualificacion en aguesta ordenança o ena legislacion sectoriau aplicabla.
b) Es que se produsissen per manca de contròtles e precaucions exigibles ena activitat o servici de qué se tracte.
c) Es que siguen concorrentes damb d'autes infraccions sanitàries o ambientaus leugères, o agen servit entà facilitar-les o encurbir-les.
d) Er incompliment des requeriments especifics que formule eth Conselh Generau d'Aran, tostemp que se produsisque per prumèr còp.
e) Era resisténcia a subministrar donades, facilitar informacion o balhar collaboracion ath Conselh Generau d'Aran o as sòns agents.
f) Era reincidéncia ena comission d'infraccions leugères, enes darrèri tres mesi.
g) Aqueres autes que, segontes es critèris tiengudi en aguest article, meréishen era qualificacion de grèus o que non sigue procedenta era sua qualificacion coma infraccions leugères o plan grèus. 
h) Balhar informacion o documentacion faussa, inexacta, incomplèta o qu'induïsque ar error, implicita o explicitament.

5. Son infraccions plan grèus: 
a) Es que receben exprèssament aguesta qualificacion en aguesta ordenança o ena legislacion sectoriau aplicabla.
b) Es que se realizen de forma conscienta e deliberada, tostemp que se produssisque un danh grèu.
c) Es que siguen concorrentes damb d'autes infraccions sanitàries o ambientaus grèus, o agen servit entà facilitar o encorbir era sua comission.
d) Er incompliment reiterat des requeriments formuladi peth Conselh Generau d'Aran.
e) Era negatiua absoluta a facilitar informacion o prestar collaboracion as servicis de contròtle e d'inspeccion.
f) Era resisténcia, coaccion, menaça, represàlia, desacatament o quinssevolha d'auta pression exercida sus es autoritats o es agents municipaus o eth Conselh Generau d'Aran.
g) Era reincidéncia ena comission de cinc faltes grèus enes darrèri dus ans h) Aqueres autes que, segontes es critèris tiengudi en aguest article, meréishen era qualificacion de plan grèus o que non sigue procedent era sua qualificacion coma infraccions leugères o grèus.

6. Era tipificacion generau d'infraccions des paragrafs anteriors s'establís sense perjudici des tipificacions especifiques que, en relacion as accions o omissions contràries as obligacions d'informacion, comunicacion, autorizacion, licéncia, permís, inspeccion, contròtle o verificacion, se previen ena Lei 3/98, de 27 de hereuèr, dera Intervencion Integrau dera administracion ambientau. 

Article 50. Infraccions en matèria de gestion de residus.
1. E matèria de gestion de residus, son infraccions grèus e plan grèus es tipificades ena Lei 6/93, de 14 de junhsèga, de Residus, en decrèt Legislatiu 2/91, de 26 de seteme, peth quau s'apròve era rehonuda des tèxtes legaus vigents en matèria de residus industriaus, e enes disposicions damb rang de lei que substituissen o modifiquen es anteriors. 
2. Ath delà des infraccions tipificades coma Leugères ena legislacion nomentada en apartat anterior, tanben ne son per infraccion dera presenta ordenança es que se tipifiquen enes següents apartats: 

2.2. En matèria de residus municipaus: 
a) Balhar residus diferents as remercadi entà cada tipe de servici.
b) Depausar residus dehòra deth contienedor o en un contienedor diferent deth que correspongue.
c) Balhar ara remassada domiciliària de residus proïbidi.
d) Transvassar o manipular residus dehòra des parcs de remassada, concentracion o tractament.
e) Non utilizar es contienedors que determinen es servicis municipaus o deth Conselh Generau d'Aran.
f) Balhar es residus sense complir es requisits o es condicions fixades per aguesta ordenança.
g) Non fixar enes contienedors es donades d'identificacion.
h) Tractar o manipular es elements contienedors o hè'c sense hèr en compde de non hè-les a maubé.
i) Non renauar es contienedors privats quan peth sòn estat aurien d'èster dehòra de servici.
j) Deishar residus en lòcs e condicions non permetudes per aguesta ordenança.
k) Non retirar dera via publica, en orari previst, es contienedors non fixes, farrats, eca.
l) Non deishar en perfèctes condicions de limpiesa es superfícies dera via publica aucupada en retirar eth contienedor.
m) Non dispausar d'un espaci barrat entà residus enes otèls e establiments turistics de naua construccion damb mès de 50 places.
n) Non mantier es espacis nomentadi en apartat anterior en condicions d'igièna e limpiesa.
o) Vulnerar es normes tecniques municipaus ena installacion o foncionament des conductes collectius d'evaquacion de residus o utilizar-les en contra des previsions d'aguesta ordenança.
p) Depausar enes contienedors de remassada sectoriau materiaus diferenti as consignadi.
q) Emportar-se objèctes o residus depositadi enes contienedors des depòsits de dèishes sense autorizacion exprèsa escrita r) Depausar es residus en carrèr abantes des 19.00 ores quan era prestacion deth servici de remassada sigue nocturn, en tot excludir es excepcions establides en aguesta ordenança.
s) Incomplir es normes d'usatge des depòsits de dèishes t) Fixar o encolar, per quinsevolh mètode, tot tipe de pannèus, cartèlhs, pancartes, programes de hèstes majores, eca. enes contienedors, casètes o marquesines proprietat deth Conselh Generau.

2.2. En matèria de prevencion, minimizacion e reciclatge des residus generadi pera publicitat dirècta enes boètes son faltes leugères:
a) Exercir era activitat sense comunicacion prealabla ar Ajuntament.
b) Repartir materiau publicitari sense era identificacion dera empresa distribuïdora e/o anoncianta.
c) Plastificar es prospèctes e d'aute materiau publicitari, o introdusir-lo en bosses de plastic o engolòpes plastificades.
d) Distribuïr publicitat enes boètes des proprietaris o vesins qu'agen hèt usatge deth sòn dret a non receber-ne per miei deth pegasolet previst per aguesta ordenança e) Distribuir publicitat per via postau as persones qu'agen hèt usatge deth sòn dret de non receber-ne.
f) Non plegar coma cau o non dispausar corrèctament eth materiau publicitari enes boètes o en lòc dispausat pes proprietaris o vesins .

2.3. En matèria de tèrres, tarcums, des.hètes e d'auti residus dera construccion, cossent damb era Lei 6/93, de 15 de junhsèga, reguladora des residus, se tipifiquen ena presenta ordenança: 
a) Aucupar indegudament era via publica o d'auti terrens e bens de domini public municipau.
b) Deteriorar paviments e d'auti elements estructuraus des pòbles.
c) Enlordir era via publica e d'auti espacis publics o visibles dera via publica.
d) Plaçar contienedors e sacs de tarcums sense licéncia municipau.
e) Utilizar contienedors o sacs de tarcums per part de persona diferenta deth sòn titular o responsable.
f) Non dispausar dera identificacion extèrna prevista en aguesta Ordenança entàs contienedors e sacs de tarcums.
g) Non caperar es contienedors enes supausats previsti en aguesta ordenança.
h) Causar molèsties as vesins e d'auti ciutadans enes operacions d'installacion, carga, descarga e retirada des contienedors e des sacs de tarcums.
i) Non utilizar o manipular es contienedors e es sacs de tarcums ena forma exigida per aguesta ordenança.
j) Non retirar es contienedors e es sacs de tarcums quan atau ac exigisque aguesta ordenança.
k) Efectuar operacions proïbides en matèria de liurament e transpòrt de tèrres e tarcums.
l) Incomplir es oraris, es itineraris e es condicions de transpòrt establides per aguesta ordenança En relacion as normes d'aguesta ordenança sus contienedors e sacs de tarcums, son responsables des infraccions previstes en paragrafs anteriors, autant es titulars coma es responsables des contienedors o sacs de tarcums, atau coma en sòn cas es transportistes, cossent damb es definicions establides ath respècte per article 30 d'aguesta ordenança.

SECCION 3AU. Sancions.
Article 51. Regim generau de sancions.
Damb caractèr generau e tostemp que non i age previst d'auta causa enes articles següents o ena legislacion sectoriau, es infraccions d'aguesta ordenança seràn sancionades: 
a) Es leugères, damb ua multa d'entre 6,00 euros e 1.800,00 euros.
b) Es grèus, damb ua multa d'entre 1.800,01 euros e 9.000,00 euros.
c) Es plan grèus, damb ua multa d'entre 9.000,01 euros e 15.000,00 euros.

Article 52. Sancions en matèria de gestion de residus.
1. En matèria de gestion de residus municipaus, es faltes leugères tipificades enes paragrafs 2.1 e 2.2 der article 50 d'aguesta ordenança se sancionaràn damb ua multa d'entre 20.000,00 euros e 50.000,00 euros s'era activitat qu'a dat lòc ara infraccion ei de caractèr domètger e particular, e entre 50.000,01 e 500.000,00 euros s'era activitat en qüestion ei de caractèr comerciau, industriau o de servicis.
2. Damb caractèr generau e cossent damb era Lei 6/93, de 15 de junshèga, de residus o es disposicions damb rang de Lei que la modifiquen o remplacen, es faltes en aguesta matèria se sancionaràn damb es següentes quantitats: 
a) Es infraccions leugères, entre 120,00 euros e 300,00 euros.
b) Es infraccions grèus, entre 300,01 euros e 30.000,00 euros.
c) Es infraccions plan grèus, entre 30.000,01 euros e 60.000,00 euros.

Article 53. Multes coercitiues.
Coma miei d'execucion forçosa, es multes coercitiues s'impausaràn de conformitat e en aplicacion dera respectiva legislacion sectoriau. 

Article 54. Graduacion des sancions.
1. Es sancions s'impausaràn cossent damb es següents critèris de graduacion: 
a) Era gravetat dera infraccion.
b) Eth perjudici causat as interèssi generaus.
c) Eth benefici obtiengut.
d) Era intencionalitat.
e) Era reiteracion.
f) Era reincidéncia.

2. Ena fixacion des multes se tierà en compde que, en tot cas, era comission dera infraccion non resulte mès beneficiosa entar infractor qu'eth compliment des normes infringides.

Article 55. Procediment sancionador.
1. Eth procediment sancionador serà çò que damb caractèr generau age establit eth Conselh Generau d'Aran. 
2. Supletòriament serà d'aplicacion eth procediment sancionador previst pes actuacions dera Generalitat de Catalunya e, en sòn cas, çò que regule era legislacion der Estat. 
3. Quan era prepausa de resolucion deth procediment sancionador tramitat pera administracion deth Conselh Generau d'Aran contiengue ua sancion que, pera quantitat dera multa o peth sòn caractèr, non sigue competéncia deth Conselh Generau d'Aran, eth sindic d'Aran lheuarà er expedient ar organ que sigue competent entà impausar era sancion que se prepause, de conformitat damb era legislacion sectoriau aplicable. Disposicion finau. Aguesta ordenança entrarà en vigor eth londeman dera sua publicacion en BOP, cossent damb çò previst enes articles 65.2 e 70.2 dera Lei 7/85, de 2 d'abriu, reguladora des bases de regim locau. 

Vielha, 31 de gèr de 2005.
El síndic, Carlos Barrera Sánchez.

Solsona, 14 de març de 2005. El president, Joan Serra i Caball.
RESOLUCION de Sindicatura, de 3 de maig de 2001, pera quau s'apròve era normativa reguladora des certificacions qu'expedís eth Conselh Generau d'Aran sus es coneishements der aranés.

Dat que'era Lei 16/1990, de 13 de junhsèga, sus eth regim especiau dera Val d'Aran indique en sòn article 2 qu' "Er aranés, varietat dera lengua occitana e pròpria d'Aran, ei oficiau ena Val d'Aran" , e en sòn article 20.2 que "Eth Conselh Generau a competéncia plea en tot aquerò que hè referéncia ath foment e ar ensenhament der aranés e dera sua cultura cossent damb es normes de caractèr generau vigentes en tota Catalonha en camp dera politica lingüistica e educatiua".

Dat qu'eth Decrèt 212/1999, de 27 de junhsèga, de transferéncia de competéncies e servicis dera Generalitat de Catalunya ath Conselh Generau d'Aran en matèria d'ensenhament establís qu'en matèria de formacion permanenta deth professorat en lengua e cultura aranesa, se traspasse era organizacion de corsi de normalizacion lingüistica entà arténher era capacitacion que permete ensenhar er aranés e ensenhar en aranés.

Dat qu'eth Decrèt 244/1991, de 28 d'octobre, sus eth coneishement des dues lengües oficiaus entara provision de lòcs de trebalh docent des centres publics d'ensenhament non universitari en Catalunya, dependents deth Departament d'ensenhament mèrque, ena disposicion addicionau tresau, que "entara provision de lòcs de trebalh en territòri dera Val d'Aran, calerà acreditar tanben eth coneishement orau e escrit der aranés, cossent damb era normativa vigenta."

Dat qu'era Lei 1/1998, de 7 de gèr, de politica lingüistica, dèishe enténer qu'eth personau ath servici des administracions publiques de Catalunya ena Val d'Aran, a d'auer eth coneishement adequat e suficient dera lengua aranesa e ena sua disposicion finau prumèra apartat 2au ditz que "Se modifique er article 294.2 dera Lei 8/1987, deth 15 d'abriu, municipau e de regim locau de Catalunya, que demore redactat dera manèra següenta:

"Article 294.2.

Cossent damb es sues aufèrtes d'aucupacion publica, es entitats locaus an de seleccionar eth personau per miei de convocatòria publica e des sistèmes de concors, oposicion e concors oposicion liures, enes quaus an de demorar garantits es principis d'igualtat, de merit, de capacitat e de publicitat. En procès de seleccion, s'a d'acreditar eth coneishement deth catalan e, enes ens locaus dera Val d'Aran, tanben er aranés, tant ena expression orau, coma ena escrita, en grad adequat as foncions pròpries des places de qué se tracte."

Dat qu'eth Convèni entre eth Departament d'ensenhament e eth Conselh Generau d'Aran, d'1 de seteme de 1999, entara coordinacion des competéncies transferides ath Conselh en matèria d'ensenhament contemple que "es corsi de normalizacion lingüistica entà obtier era capacitacion en aranés an de continuar acreditant eth coneishement dera lengua aranesa, a efèctes dera provision de lòcs de trebalh en territòri dera Val d'Aran, previst ena disposicion addicionau tresau deth Decrèt 244/1991, de 28 d'octobre," e tanben ditz que "Es activitats de formacion permanenta deth professorat en lengua e cultura aranesa auràn es madeishi efèctes administratius (reconeishement d'estadis de promocion docenta, oposicions e concorsi) qu'es activitats includides en Plan de Formacion Permanenta deth Departament d'ensenhament."

Deuant dera situacion juridica, deuant deth hèt qu'enes darrèrs ans s'an impartit diuèrsi nivèus d'ensenhament der aranés, ena escòla, ena formacion deth professorat, ena societat en generau e pr'amor que cau responses clares as questions relatives ara formacion en aranés, eth Conselh Generau d'Aran a creigut oportun desplegar ua reglamentacion que regule es diuèrsi nivèus d'aprenedissatge d'aranés e era possibla equiparacion entre eri. Tanben s'a auut en compde era creishenta implantacion d'euròpa e era existéncia de boni coneishedors der aranés, o der occitan, que l'an estudiat en universitats e institucions d'Occitània, Catalunya e Euròpa en generau e que volerien accedir a auer es certificacions deth Conselh Generau d'Aran.

Finaument, en benefici d'ua major simplificacion administrativa, s'a considerat que cau prescindir dera Junta Permanenta d'Aranés.

Per tot açò, en exercici des mies facultats, e a propòsta dera Oficina de Foment e Ensenhament der Aranés d'aguest Conselh Generau d'Aran, prèvia aprobacion unanima en Plen deth Conselh Generau d'Aran, en session ordinària de 25 d'abriu de 2001, un viatge consultats eth Departament de Cultura e eth Departament d'ensenhament dera Generalitat de Catalunya, era Inspeccion Tecnica d'ensenhament, es representants des sectors professionaus, universitaris e sociaus implicats, e es servicis juridics adequats,

RESÒLVI:

PRUMÈR.- Aprovar era normativa reguladora des certificacions qu'expedís eth Conselh Generau d'Aran sus es coneishements der aranés, que se transcriu ara seguida.

DUSAU.- Poblicar aguest decrèt en Diari Oficiau dera Generalitat de Catalonha a efèctes dera seua definitiva entrada en vigor.

Carlos Barrera Sánchez.

Sindic d'Aran.

Vielha, 3 de maig de 2001.

"NORMATIVA REGULADORA DES NIVÈUS E CERTIFICATS D'eNSENHAMENT DER ARANÉS."

Article 1.- Er objècte d'aguest Decrèt ei regular es nivèus e es certificats d'ensenhament der aranés, era competéncia des quaus correspon ath Conselh Generau d'Aran.

Article 2.- Nivèus e certificats e diplòma.

Per çò que hè as coneishements d'aranés (occitan dera Val d'Aran), eth Conselh Generau d'Aran expedís quate certificacions e un diplòma de referéncia:

- Certificat A de coneishements oraus basics de lengua aranesa (occitan d'Aran).

- Certificat A1 de coneishements oraus e escrits basics de lengua aranesa (occitan d'Aran).

- Certificat B de coneishements oraus e escrits elementaus de lengua aranesa (occitan d'Aran).

- Certificat C de coneishements oraus e escrits mieis de lengua aranesa (occitan d'Aran).

- Diplòma de "Mèstre d'Aranés".

Es objectius corresponents a cada nivèu se detalhen en anèx II d'aguest Decrèt.

Article 3.- A efèctes administratius son equivalentes es certificacions relacionades en anèx I.

Article 4.- Organizacion de pròves e corsi.

Entà obtier era certificacion de cada nivèu calerà èster declarat APTE ena realizacion des pròves que se convòquen.

Article 5.- Es persones interessades poderàn presentar-se per liure, enes tèrmes e condicions senhalades pera convocatòria, a totes es pròves que se realizaràn entara obtencion des diuèrses certificacions.

Article 6.- Damb es requisits de publicitat, rigor e trasparéncia, eth Conselh Generau d'Aran poderà convocar pròves entara obtencion des certificacions objècte d'aguest Decrèt en quinsevolh moment der an.

Article 7.- Entà préner part enes pròves calerà auer complits es setze ans en moment dera realizacion des madeishes. Non ei preceptiu cap de requisit academic.

Article 8.- Eth Conselh Generau d'Aran aufrirà corsi entà preparar cadun des nivèus senhalats tostemp que i age un minim de dètz alumnes per nivèu. Es professors poderàn realizar pròves de nivèu abans deth començament des corsi e es alumnes seràn orientats respècte deth nivèu que les correspon seguir. Aguestes pròves seràn sonque orientatives e non daràn dret a cap de certificat.

Article 9.- Enes corsi organizats peth Conselh Generau d'Aran ath començament deth cors es alumnes satisfaràn eth pagament d'ua matricula.

Article 10.- Enes corsi organizats peth Conselh Generau d'Aran es trebalhadors d'institucions e empreses publiques gaudiràn dera gratüitat de matricula, tostemp qu'ac demanen per escrit, e justifiquen era sua situacion laborau.

Article 11.- Damb era excepcion deth diplòma de "Mèstre d'Aranés", non serà preceptiua era certificacion de cap aute nivèu entà obtier era certificacion d'un aute.

Article 12.- Quinsevolh institucion publica o privada poderà organizar corsi entà preparar entara obtencion des certificacions d'aranés.

Article 13.- Totes es pròves entara obtencion des certificacions objècte d'aguest Decrèt, seràn elaborades e convocades o validades pera Oficina de Foment e Ensenhament der Aranés (OFEA) deth Conselh Generau d'Aran.

Article 14.- Es classes entàs nivèus referits seràn impartides per persones que dispòsen deth diplòma de "Mèstre d'Aranés"

Article 15.- En tant que non i age pro professorat damb eth nivèu de "Mèstre d'Aranés" o entà matèries molt especifiques, eth Conselh Generau d'Aran contractarà professorat interessat e damb capacitat entà poder satisfèr es demanes de corsi.

Article 16.- Eth diplòma de "Mèstre d'Aranés" lo poderàn obtier aqueres persones, qu'en tot èster en possession d'ua diplomatura universitària o estudis equivalents o superiors, e que prèvia peticion ath Conselh Generau d'Aran:

- Presenten ua certificacion d'auer realizat 200 ores o mès coma professor d'aranés entàs certificats relacionats en aguest Decrèt.

- Presenten era certificacion de Nivèu C mès era realizacion d'un trebalh damb es caracteristiques referides en anèx III d'aguest Decrèt.

Article 17.- Resolucion de conflictes.

Era resolucion des conflictes que se poguen ocasionar ena concession e ena equiparacion de certificats corresponerà a ua "Comission de Certificacions d'Aranés" formada peth/pera conselhèr/a de Cultura deth Conselh Generau d'Aran, eth/era coordinador/a dera Oficina de Foment e Ensenhament der Aranés, qu'actuarà de secretari/a, e ua persona damb eth diplòma de "Mèstre d'aranés" proposada, cada tres ans, peth/pera president/a deth Departament de Linguïstica der Aranés deth Conselh Generau d'Aran.

Article 18.- Era Comission de Certificacions poderà, de forma excepcionau, autrejar eth diplòma de "Mèstre d'Aranés" ad aqueres persones que, prèvia peticion ath Conselh Generau d'Aran, e en tot èster en possession deth nivèu academic requerit, presenten curriculums academics o de trajectòria intellectuau o personau remercada en estudi der aranés o der occitan en generau.

Article 19.- Acreditacions.

En compliment deth Decrèt 212/1999, de 27 de junhsèga, de transferéncia de competéncies e servicis dera Generalitat de Catalunya ath Conselh Generau d'Aran en matèria d'ensenhament, e deth Convèni de Collaboracion que lo desvolope, entara provision de lòcs de trebalh docent des centres publics deth Departament d'ensenhament dera Generalitat de Catalunya d'ensenhament non universitari, ena Val d'Aran calerà acreditar eth certificat C de "coneishements oraus e escrits mieis de lengua aranesa (occitan d'Aran)" o eth diplòma de "Mèstre d'Aranés". Tanben se consideraràn coma valides es certificacions anteriores a 1993 qu'eth Departament d'ensenhament dera Generalitat de Catalunya a acceptat entà participar enes concorsi de traslats, de personau docent non universitari.

Article 20.- En aplicacion deth Decrèt 212/1999, de 27 de junhsèga, per çò que hè ara formacion deth professorat es corsi organizats peth Conselh Generau d'Aran auràn es madeishi efèctes administratius qu'es activitats includides enes Plans de Formacion Permanenta deth Departament d'ensenhament dera Generalitat. Es certificats expedits ad aguest efècte, entad aguesti corsi e entà toti es auti qu'organize eth Conselh Generau d'Aran en matèria de lengua e cultura aranesa, auràn d'expressar eth nombre d'ores deth cors de preparacion e indicar qu'er alumne/a i a assistit un minim deth 80 % deth totau; ei preceptiu qu'eth cors age compdat damb un contròtle d'assisténcia apropriat. Era Oficina de Foment e Ensenhament der Aranés (OFEA) expedirà es certificats de besonh quan sigue demanat pes interessats e aguesti justifiquen es requisits de besonh entà obtié-lo.

Disposicions Addicionaus.

Prumèra.- Era Oficina de Foment e Ensenhament der Aranés (OFEA) deth Conselh Generau d'Aran harà eth seguiment d'aguest Decrèt, convocarà e validarà es pròves entà obtier es Certificacions, organizarà corsi, estienerà es certificacions, coordinarà era Comission de Certificacions, portarà es registres, gestionarà era expedicion de diplòmes, e assegurarà eth compliment d'aguest Decrèt.

Dusau.- Contra es actuacions dera Oficina de Foment e Ensenhament der Aranés (OFEA) se poderà interposar recors ena Comission de Certificacions d'aranés.

Tresau.- Aguest Decrèt entrarà en vigor londeman dera sua publicacion en Diari Oficiau dera Generalitat de Catalunya e en Butletin Oficiau dera Província.

Disposicions Finaus.

Prumèra.- Demore suprimida era Junta Permanenta d'Aranés e damb aguesta finalitat queden sense efècte es edictes 5148, publicat en BOP num. 76 de 23 de junh de 1994, e er edicte 7772, publicat en BOP num. 123 d'11 d'octobre de 1994, qu'aprovauen eth Reglament de Foncionament dera Junta Permanenta d'Aranés e es posteriors acòrds de Conselh Generau d'Aran que les desvolopauen.

ANÈX I: Relacion de certificats e equivaléncies:

CERTIFICAT A:

Lengua occitana nivèu 0 certificat per ICE dera UdL enquia deseme de 1999.

Lengua occitana nivèu 0 certificat pera Oficina de Foment e Ensenhament der Aranés (OFEA) deth Conselh Generau d'Aran peth cors 1999/2000.

Aranés A dera Junta Permanenta d'Aranés certificat per Conselh Generau d'Aran enquia deseme de 2000.

CERTIFICAT A1:

Lengua aranesa e aranés, certificats peth Conselh Comarcau de Montanha dera Val d'Aran, peth Conselh Comarcau dera Val d'Aran e peth Conselh Generau d'Aran enquia 1994 includit.

Aranés A1 dera Junta Permanenta d'Aranés, certificat peth Conselh Generau d'Aran enquia deseme de 2000.

CERTIFICAT B:

Lengua occitana nivèu I certificat per ICE dera UdL enquia deseme de 1999.

Lengua occitana nivèu I certificat pera Oficina de Foment e Ensenhament der Aranés (OFEA) deth Conselh Generau d'Aran peth cors 1999/2000.

Lengua aranesa nivèu I, certificat per ICE dera Universitat Autonòma de Barcelona en Lhèida, enquiath cors 1991/1992 includit.

Aranés B dera Junta Permanenta d'Aranés, certificat peth Conselh Generau d'Aran enquia deseme de 2000.

Titol de Graduat en Educacion segondària (ESO), tostemp que s'age corsat tota era primària e era segondària obligatòria ena Val d'Aran e non s'age auut excepcion dera assignatura d'aranés.

CERTIFICAT C:

Aranés C dera Junta Permanenta d'Aranés, certificat peth Conselh Generau d'Aran de 1998 enquia 30 de gèr de 2001.

Diplòma de Capacitacion entar ensenhament der aranés ena Educacion Generau Basica, expedit peth Departament d'ensenhament dera Generalitat.

Diplòma de capacitacion entar ensenhament der occitan dera Val d'Aran, expedit peth Departament d'ensenhament dera Generalitat.

Lengua occitana II, certificat per ICE dera Universitat de Lhèida deth cors 1992/1993 enquia deseme de 1999.

Lengua occitana nivèu II, certificat pera Oficina de Foment e Ensenhament der Aranés (OFEA) deth Conselh Generau d'Aran peth cors 1999/2000.

ANÈX II: Objectius des diuèrsi nivèus:

1) NIVÈU A.

Eth Nivèu A de coneishements oraus basics de lengua aranesa (occitan d'Aran) reconeish qu'eth/era titular/ara deth certificat ei capable/a de:

- Hèr ua lectura corrècta de tèxtes simples.

- Conéisher es estructures gramaticaus mès importantes: articles, demostratius, possessius, mòde indicatiu des vèrbs, advèrbis de lòc, de quantitat e d'interrogacion, pronòms "ac, la, lo e les", formacion deth femenin e deth plurau,...

- Hèr foncions lingüistiques determinades com son:

-Hèr ua identificacion personau.

-Dar e demanar informacion objectiua.

-Serví-se de formules sociaus. (saludar corrèctament...).

-Exprimir un estat d'anim, ...

-Parlar d'ahèrs simples e basics com era composicion dera familha pròpria, era descripcion deth lòc a on se viu, eth trabalh que se desvolope, entreteniments e causes qu'agraden o desagraden, eth temps, era crompa diària, eth telefon, ...

-Identificar e memorizar es frases que permeten usatges basics dera vida vidanta: demanar per quauquarren, prepausar, aconselhar, demanar era opinion a quauquarrés, era negacion, respóner a questions, ...

- Memorizar diuèrses dites, arrepervèris, locucions pròpries dera lengua occitana.

- Expressar oraument es opinions personaus referentes a tèmes tractats mejançant frases simples.

- Mostrar un coneishement formau des diuèrsi elements qu'intervien ena comunicacion, e des diuèrsi tipes de messatges oraus dera vida vidanta.

- Conéisher nocions gramaticaus elementaus.

- Conéisher eth vocabulari basic.

- Auer coneishements basics sus Occitània e era cultura occitana e per tant donques sus Aran e era sua lengua.

- Conéisher era ortografia mès elementau tà poder escríuer es paraules deth vocabulari qu'arriben a conéisher, pro corrèctament.

2) NIVÈU A1.

Er objectiu primordiau deth Nivèu A1 ei arténher qu'er/a alumne/a mestrege era lengua orau, per tant es objectius especifics deth cors seràn a nivèu generau fòrça semblants as deth Nivèu A, mès aumentant eth grad de coneishement.

Er/a alumne/a, damb eth certificat de Nivèu A1 de coneishements oraus e escrits basics de lengua aranesa (occitan d'Aran), aurà d'èster capable/a de:

- Hèr ua lectura corrècta de tèxtes damb un grad miei e naut de complicacion.

- Identificar questions gramaticaus de nivèu miei.

- Conversar sus quinsevolh tèma e qu'implique eth mestreg deth vocabulari e dera sintaxi.

- Expressar opinions.

- Explicar hèts passadi damb tota sòrta de detalhs.

- Descríuer detalhadament.

- Formular pensaments estructuradi.

- Conéisher dites, expressions e arrepervèris populars, ...

- Apregondir ena introduccion ara ortografia basica der aranés entà poder hèr sense faltes dictats, cartes, e tèxtes de dificultat mieja.

- Mostrar coneishements de cultura e literatura occitana.

3) NIVÈU B.

Er/a alumne/a que recep un certificat de Nivèu B de coneishements oraus e escrits elementaus de lengua aranesa (occitan d'Aran) , a d'èster capable/a de:

- Auer ua expression orau fluïda.

- Escríuer tèxtes d'usatge comun ena vida vidanta (administratius, cartes personaus, narracions cuertes, descripcions, ...).

- Escríuer tèxtes de caractèr formau (collaboracions braques en publicacions locaus, cartes comerciaus, tèxtes administratius, ...).

- Mestrejar er usatge dera lengua orau e comprenença e lectura corrècta, entà descríuer, explicar, balhar instruccions, etc, en situacions formaus d'encastre privat (entà resòlver es besonhs sociaus e de trabalh personaus) o public (impartir leçons e explics ath nivèu educatiu que li tanhe, intervencions en amassades, debats, presentacions d'actes, intervencions telefoniques ena ràdio, eca).

- Auer comprenença totau deth lenguatge orau en quinsevolh situacion dera vida vidanta (reünions, conferéncies, debats, ....).

- Liéger corrèctament quinsevolh tipe de tèxt.

- Liéger en votz nauta tèxtes de caractèr formau tamb era pronóncia corrècta e era entonada avienta ath tèxte.

- Mestrejar de forma practica eth sistèma lingüistic:

-Mestrejar de forma sufisenta era ortografia, autrestant des règles generaus e particulares coma des excepcions.

-Emplegar corrèctament es digrafs, era accentuacion, eth trèma, eth vocalisme, eth junhent, es consonantes mudes, ...

-Mestrejar sufisentament era morfologia e era sintaxi que li permete de resòlver es besonhs d'usatge dera lengua.

-Emplegar corrèctaments es vèrbs, es pronòms febles, contraccions, ...

-Realizar damb correccion era analisi d'oracions, era construccion de frases simples e subordinades, es formes de negacion, ...

- Mestrejar de forma practica era formacion de mots (derivacion e composicion) e des relacions de sinonímia, dera precision semantica e des recorsi expressius.

- Auer un coneishement bon deth lexic.

- Auer un coneishement introductòri ath lenguatge administratiu basic.

- Iniciar-se enes coneishements de cultura, istòria e literatura, dera Val d'Aran: coneishements der encastre sociau, culturau e istoric dera lengua, formacion des lengües neolatines e sustot der occitan, caracteristiques qu'identifiquen es principaus varietats dialectaus geografiques der occitan, caracteristiques der occitan estandard, recorrut istoric sus era literatura occitana, situacion aué der occitan ena Val d'Aran e dehòra (Constitucion espanhòla, Estatut de Catalonha, Lei de Regim especiau dera Val d'Aran, disposicions, ordes deth Departament d'ensenhament, eca.).

4) NIVÈU C.

Era persona que recebe un certificat de Nivèu C de coneishements oraus e escrits mieis de lengua aranesa (occitan d'Aran) a d'èster capabla d'acomplir es madeishi objectius qu'en Nivèu B mès en un grad superior; ei a díder qu'a d'èster capabla de:

- Expressar-se damb confiança e seguretat.

- Mestrejar teoricament e practicament era ortografia der aranés de forma corrècta.

- Escríuer tèxtes d'usatge comun tant literaris coma administratius o personaus.

- Mestrejar de forma corrècta er usatge dera lengua orau e comprenença e lectura corrècta en quinsevolh situacion.

- Liéger corrèctament quinsevolh tipe de tèxt, sigue quin sigue eth sòn grad de dificultat.

- Liéger en votz nauta tèxtes de caractèr formau tamb era pronóncia corrècta e era entonada avienta ath tèxte.

- Mestrejar de forma practica eth sistèma lingüistic:

-Mestrejar de forma corrècta era ortografia.

-Mestrejar corrèctament era morfologia e era sintaxi que li permete de resòlver es besonhs d'usatge dera lengua.

-Realizar damb correccion era analisi d'oracions, era construccion de frases simples e subordinades, es formes de negacion, ...

- Mestrejar corrèctament de forma practica era formacion de mots (derivacion e composicion) e des relacions de sinonímia, dera precision semantica e des recorsi expressius.

- Auer un coneishement ample deth lexic.

- Auer recorsi entà un emplec corrècte deth lenguatge administratiu basic.

- Apregondir enes coneishements de cultura, istòria e literatura, dera Val d'Aran e d'Occitània.



ANÈX III.

MÈSTRE D'ARANÉS.

Entà obtier eth diplòma de "Mèstre d'Aranés" calerà auer obtengut eth certificat de Nivèu C de coneishements oraus e escrits mieis de lengua aranesa (occitan d'Aran) e realizar un trebalh academic enes següentes condicions:

Cau presentar ua propòsta de trebalh per escrit ena Oficina de Foment e Ensenhament der Aranés (OFEA) deth Conselh Generau d'Aran.

Era propòsta, que pòt presentar-se en quinsevolh moment der an, aurà de contier:

Dades personaus e academiques der/a aspirant/a.

Descripcion deth trebalh a realizar.

Tutor/a deth trebalh, damb era acceptacion d'aguest/a de tutorizar-lo.

Es trebalhs auràn de contier dues parts:

Part didactica: Explicacion d'ua propòsta de classa d'aranés ena quau se i remercaràn es materiaus, metòde, objectius, avaloracion, ... que se pensen emplegar. Eth nivèu e era classa corresponeràn a quinsevolh des senhalats en aguest Decrèt.

Part de recerca: Investigacion, ensai, opinion, ... sus quinsevolh aspècte relacionat damb era lingüistica der aranés.

Era longada minima deth trebalh serà de dètz A4, en tot èster era distribucion de cinc A4 per cadua des parts. Per cada A4 se considère ua quantitat de caractèrs (damb espacis) de 2.000. Eth trebalh calerà presentar-lo en supòrt papèr e en supòrt informatic en un format acceptable pera OFEA.

Eth/era tutor/a deth trebalh aurà d'èster un persona damb eth diplòma de "Mèstre d'aranés". Serà eth/era persona responsable de valorar en tèrmes d'"Apte" o "Non apte" ar/a aspirant/a a "Mèstre d'aranés". Eth còst economic deth trebalh de tutorizacion anarà a cargue deth Conselh Generau d'Aran.

Un viatge presentada era prepausta en un tèrme de maxim quinze dies, era Oficina de Foment e Ensenhament der Aranés responerà per escrit sus era acceptacion o denegacion dera madeisha. Er/a interessat/da aurà un tèrme maxim d'un an des dera recepcion dera responsa entara presentacion deth trebalh.

Er/a aspirant/a presentarà ena Oficina de Foment e Ensenhament der Aranés deth Conselh Generau d'Aran eth trebalh amassa damb era valoracion d'"Apte" deth/dera tutor/a e era OFEA procedirà a gestionar-li era expedicion deth diplòma de "Mèstre d'Aranés"."

PG-44411 (01.138.017).

Eth joen vò musica.

Es Cincau Jornades Universitàries Occitanocatalanes qu'a organizat eth Conselh Generau d'Arans'an acabat. 10 corsi (talhèrs o seminaris) 12 conferéncies, actuaions musicaus, teatre,... an confor-mat era estructura des madeishes. Voi profitar d'aguest espaci entà, nauament, reconéisher era collaboracion puntuau de fòrça organizacions e era importanta aportacion dera Generalitat, dera Deputacion e dera Universitat de Lhèida. Es Jornades se consoliden, an darrèr an, coma un producte dera collaboracion sociau e institucionau a on diuèrses organizacions publiques e privades i hèn bèra aportacion relacionada damb eth mon dera cultura (preferiblement era identitària).

I a auut ua importanta participacion juvenil, vengudi de per tot, subergés era sua participacion activa en tres actes ludics. Eth diuendres en un establiment musicau privat heren a córrer es drapèus occitans (entre eri er aranés) en tot que cridauen consignes occitanistes. Eth dissabte, damb Lou Seriol, es joeni non deishauen qu'acabèsse era sua actuacion. Mieja ora passèren Stefano e es sòns musics en tot díder "aguesta ei era darrèra" e tornauen a interpretar-ne ua auta pera efervescéncia qu'es joeni auien dat ar acte.

Ena Corsa pera Lengua de dimenge, fòrça joeni tornèren a dançar damb Nadau. Çò que cau reflexionar ei per qué ena trobada de Joeni de dissabte fòrça gojats e gojates s'estimèren mès d'èster en bar que non pas en tot participar en debat que destaquèc peth sòn notable interès. Era sala ère plea, e de patac, ua vintea de joeni se lheuèren e se n'anèren tath bar.

Es joeni vòlen musica.

Jusèp Lois Sans.

Se voletz apareisher en aguesta seccion, enviatz es vòsti articles enquià aguesta adreça.

Bossòst acuelh eth Campionat de Trial.

Deman, dimenge 8 de junh Bossòst acuelherà era quatau des cinc edicions que compausen eth Campionat de Trial Espanha-França que comencèc en França eth passat 23 de març. Eth circuit constarà de 17 quilomètres e 16 pròves puntuables entara finau d'aguest campionat. Er itinerari serà barrat, damb gessuda e arribada en municipi de Bossòst. Es 120 participaires, provenents des desparièrs Clubs de trial e Federacions espanhòles e franceses, gesseràn de Bossòst pera pista que pòrte tà Arres enquia arribar ena Bassa d'Arres, aquiu cuelheràn era pista dera mina Margalida en tot baishar peth camin deth tarcumèr de Bossòst enquiath ressèc de Versac en tot finalizar en cinèma de Bossòst.
Eth còsso de Miei Ambient e Accion Ciutadana, José Lopéz, anoncièc qu'er accès ad aguestes pistes serà proïbit as particulars, 'qui volgue assistir-i aurà de pujar a pè tà poder gaudir des pròves de montanha'.
López higec qu'ei prevista ua afluéncia de 2000 persones e ua ocupacion d'un totau de 350 places otelères damb motiu d'aguest eveniment. 

Ensenhament cree era figura deth monitor de jòcs de pati entà refortilhar er us der aranès.

Ena Escòla Sant Ròc de Bossòst, des de hè 4 ans, eth Centre compde damb ua monitora de jòcs de pati que a com objectiu arténher a trauèrs deth jòc que es escolans escoten e que sustot parlen er aranés. Aguest trebalh, supervisat peth Departament d'ensenhament dera Generalitat ei un plan d'assisténcia de supòrt ar aranés enes espacis de léser. Un plan que neish entà refortilhar er ús dera lengua propia d'Aran dehòra des aules.

Er aranés ei era lengua veiculara enes escòles, mès er hèt que bona part des mainatges non l'agen coma lengua abituau o familiar hè que er ús dera madeisha disminuisque en àmbit sociau.

Per aquerò eth trebalh deth monitor ei eth de proposar, dirigir, participar mès sustot parlar entà desvelhar er interès des mès petits pera lengua deth parçan.

Atau, en tot jogar e divertí-se es mainatges sense lèu encuedar-se'n repetissen paraules e sons que pòc a pòc se incorporen ath sòn vocabulari. Ath delà des ores de pati toti es corsi an programades d'autes ores de jòcs segontes es edats e nivèus.

Entà poder introduir vocabulari s'an agut de inventar o crear naui jòcs com eth deth uart, eth bestiar en corrau, eth jòc des oles, o eth des crabetes e eth lop, que se combinen damb d'auti mès tradicionaus com eth picaparet, era bomba, sautar ara còrda, eth tris-tras, eth mocador o eth palet.

Jòcs que combinen vocabulari e exercicis de psicomotricitat, ua bona forma de apréner e en tot divertí-se contribuir a aumentar er ús sociau der aranés. 

Trabalh assegure es lòcs deth personau laborau dera Residéncia de Les.
Er edifici B dera bastissa se transferirà ath Conselh Generau d'Aran entà plaçar-i era Escòla d'Ostalaria.

Acondicionament de cabanes de montanha.

Es òbres entà acondicionar era cabana deth Clòth de Barètja en Quate Lòcs ja son prèstes entà poder èster emplegades pes ramaders dera zòna.
Aguesta ei era siesau cabana qu'eth Conselh subvencione entà collaborar tamb es ajuntaments e mantier viua era ramaderia deth parçan.

Apraiaràn era pista entre Vilamòs e Bossòst entà potenciar eth parçan.

Era pista locau que comunique Arres tamb Bossòst començarà a èster arranjat enguan, des dera localitat de Vilamòs. Era idia deth govèrn aranés ei plantejar ua via de comunicacion en bon estat entre aguesti pòbles. Per aguesta rason eth pròplèu an se realizarà ua dusau intervencion entà engodronar era via.

"Aguest siguec un caminl de comunicacion important entre eth miei e eth baish Aran. Sonque cau rebrembar es aiguats der an 82. Pendent tot eth temps que siguec barrada era N-230 era comunicacion entre aguesti parçans se realizèc per aguesta via", explique eth Sindic d'Aran, Carlos Barrera. 

Era idia tanben beneficie ath torisme. Aqueri que visiten eth musèu Joanchiquet de Vilamòs poirien completar era visita en tot emplegar aguesta via entà accedir tàs mines Victòria d'Arres e desplaçar-se enquia Bossòst tà visitar eth parc de visualizacion dera fauna. "Creigui que se dinamizarien fòrça aguestes zònes. Se sajarie de hèr a passar ath torisme des de Lairissa enquia Quate Lòcs sense caushigar era N-230", manifestèc Barrera qui higec qu'ei ua mesura importanta entath reequilibri territoriau deth patrimòni istoric e naturau d'Aran.
Ues autes des actuacions an estat era melhora dera via de Valarties tà Prüedo, entà facilitar eth desplaçament e vigilar eth bestiar e er arranjament eth Pònt de Loseron, en tot installar naues proteccions e reparar era via.
Enguan se vò intervier ena melhora dera pista de Portet, entre Les e Canejan, tamb desparières subvencions.

Bossòst acuelhec era passada dimenjada era darrèra pròva dera Copa Catalana Internacionau de BTT.

Torisme Val d'Aran avalorèc era iniciatiua coma positiua entà Aran, sustot quan se promocionen activitats dehòra des sasons toristiques.

Mossèn Joan a dedicat cinquanta un ans a predicar era paraula de Diu.

Es ans passen e Mossèn Joan a decidit qu'ei ora de jubilar-se e balhar ua oportunitat as capelhans mès joeni, donques eth, dejà a contribusit pendent ua cinquantea d'ans a ensenhar e predicar era paraula de Diu as aranesi. Mossèn Joan Casseny Pònt, hilh de Gessa, neishec eth dètz de deseme der an 1.926. Era sua vocacion pera glèisa auec era sua origina en tot hège d'escolanet ena glèisa deth sòn pòble. Un dia Mn Josèp Arcadis, capelhan de Gessa ena epòca, dempús d'ua litúrgia li demanèc ada eth e ath sòn companh se volerien èster capelhans, e eth, sense saber benben quin sacrifici supausarie açò responec afirmatiuament. Eth capelhan Josèp Arcadis en 1.936, en plea guèrra civila, s'exilièc entà França. En tornar Mossèn Joan l'anèc a trobar e aguest li reformulèc era madeisha question. Mossèn Joan maugrat dera sua desconeishença sus era profession responec nauament qu'òc. Fin finau, en octobre de 1.939 ingressèc en seminari dera Seu d'Urgell. Pendent dotze ans siguec estudiant, enquia qu'eth 17 de junh de 1.951 s'ordenèc coma capelhan. Dempús de predicar es sòns ensenhaments en desparièrs pòbles dera demarcacion de Lhèida li aufriren tornar entara Val d'Aran. Totun, en un principi, non i siguec cossent. Segontes Mossèn Joan, "hè d'arregraïr aguesta decision donques gràcies ad açò tornè a recuperar era identitat aranesa". Mossèn Joan a passat es darrèrs onze ans ena glèisa de Bossòst en tot ajudar ath pòble. "Ath long des ans çò que mès avalòres ei quan vien es feligresi a arregraïr-te tot aquerò que hès per eri. Alavetz ei quan pensi que toti es mès esfòrci an servit entà qu'es persones s'estimen mès es ues damb es autes". Mossèn Joan non deisharà de servir a Diu, a compdar d'ara amendrirà era sua activitat parroquiau en tot dedicar-se a d'auti ahèrs deth mestièr. Demorarà en seminari dera Seu e exercirà era sua profession en pòble d'Alàs. Eth n'ei content pr'amor que jamès deisharà de trabalhar entà Diu. Segontes Mossèn "era glèisa, ena actualitat, a perdut credibilitat per'mor de toti es escandals produsits darrèrament, mès Euròpa ei en decadéncia en toti es aspèctes e es persones perden es valors moraus". 

Dubertura en Les d'un nau centre termau.

Era manca d'abitacions e restaurant enes naues installacions beneficiarà ath sector otelèr e restaurador deth Baish Aran.


Era piscifactoria de Les preve véner carn d'esturion en seteme.

Era piscifactoria de Les a previst començar a comercializar carn d'esturion mascle criat en es sues installacions a partir deth pròlèu mes de seteme. En ua prumèra fase se vò introdusir eth producte en parçan, tant fresc coma humat, principauments en es restaurants, entà que donguen a conèisher aguesta carn de peish. Entre es plans dera empresa tanben i a era introduccion en rèste de Catalonha, donques era produccion mesuau s'estime que serà d'uns 2.000 quilòs.

Aguesta piscifactoria tanben trabalhe ena produccion de caviar e preve tréir es prumères partides ath mercat ena primauèra der an que veng.

Era installacion, propietat deth grop piscicola Flamicell Verd, demore arribar as 1.500 quilòs de produccion anuau de caviar quan sigue a plen rendiment. 

Bossòst aurà ua residéncia geriatrica de 120 places.

Era poblacion de Bossòst dispausarà en un pròplèu futur d'ua residéncia geriatrica de caractèr privat, que en ua prumèra fase aurà capacitat entà acuélher 60 persones, se ben se prevé ampliar-la enquia arribar a aufrir 120 places de lotjament. Segontes qu'a explicat eth baile, Felip Delseny, eth nau centre assitenciau se projecte just ath costat d'un nau airau residenciau dera poblacion. Eth nau airau se lheuarà ath cant deth parc de pompièrs de Bossòst, en ua des entrades ara poblacion.

Eth Conselh Generau daurirà aguest estiu ath public era mina Victòria d'Arres.

Aguest estiu ja poirà visitar-se era vielha mina Victoria d'Arres. Eth Conselh Generau que vò potenciar era rota des mines com un nau atractiu toristic, trebalhe acrtuament entà acabar de condicionar e senhalisar er accès enquia arribar ad aguest jadiment plaçat a 1400 metres de nautada. Atau a compdar deth mes de junhsèga se poirà hèr eth recorrut per exterior e en mes de agost començaran es visites guidades ath laguens des galeries que permeteran veir es resrtes des filons de zinc, e es sistemes que se hègen a servir entà treir e transportar eth minerau.

Era accessibilitat e riquesa de patrimoni an hèt a decidir ath Conselh Generau a començar a desvolopar eth projècte des mines pera mina victòria.

Era visita ad aguesta mina de zinc, era mès importanta deth parçan e que siguec en foncionament enquia er an 1952, se completarà entar an que ven damb ua visita exterior as mines de Liat a on se senhalisaran un itinerari e se plaçaran pannèus informatius Eth Conselh tanben trebalhe entà poder incorporar ara rota des mines un de bocards o lauaders de mineraus que encara se consèrven en pro bon estat com eth de Pontaut o Bossòst. 

Margalida s?utilizarà entath Trial d'espanha tà França.


Eth Conselh Generau d'Aran e eth Mòtoclub Aran Pirenèus an arribat a un acòrd de collaboracion entara recuperacion de camins tradicionaus de montanha. Atau, eth prumèr camin en recuperacion ei eth de Bossòst tà Margalida. Aguest camin serà utilizat entath campionat de Trial d'espanha tà França, qu'aurà lòc en pòble de Bossòst eth pròplèu dia 8 de junh, e dempús demorarà coma un accès de senderisme entàs mines Victòria.
Era recuperacion qu'eth govèrn aranés hè d'aguesta antica espleita minèra coma un nau atractiu toristic e dinamizador des terçons de Lairissa e Quate Lòcs aurà lòc a compdar dera recuperacion deth camin de Margalida.
Atau madeish, er accès ad aguestes mines aurà dues alternatiues, ua per Arres, a trauèrs dera pista forestau, e ua auta per Bossòst.
Per un aute costat, ei era volentat deth Mòtoclub Aran Pirenèus e deth Conselh auançar ena recuperacion de naui camins qu'actuauments se trapen hòraviadi. 
Tren a concors era reforma der edifici deth Parc de Visualizacion de Bossòst.

Eth concors public dera fasa I dera reforma dera bastissa deth Parc de Visualizacion de Bossòst gessec publicat eth passat dia 22 d'agost en Diari Oficiau dera Generalitat de Catalonha. Eth plec de clausules qu'an de regir era tramitacion d'aguest concors public entara contractacion des trabalhs siguec aprovat eth passat dia 4 d'agost peth Conselh de Govèrn deth Conselh Generau. Atau madeish, eth tèrme d'execucion serà de sies mesi e supausarà ua inversion de 547994'58 èuros damb IVA includit. 

Es vesins de Canejan demanen ua naua carretera pera Solana.

6 quilomètres de longada e un desnivèu de lèu 300 metres son es caracteristiques dera carretera d'accès a Canejan. Ua via que a era mitat deth sòn recorrut per ombrèr. Era umitat, e era manca de solei hè que en iuèrn siguen continuats es problèmes ena cauçada, era nhèu se i apilère e e es plaques de gèu son abondoses, çò que hè de besonh de lançà-i fòrça sau, en tot provocar maus importants sus eth paviment.

Ad aguestes situacions se i ahigen es reiterades eslorrades deth terren que provòquen henerècles ena cauçada e esbaussaments des murs lateraus que resten superficie a ua carretera dejà fòrça estreta e plia de marrecs. Era Direccion Generau de Carreteres ja a apraiat un des murs que s'enfonsec e ara a aprovat ua actuacion d'urgéncia entà assolidar es parts esbaussades e eth paviment entà que poguen èster prèstes abantes der iuèrn.

Era inestablitat deth terren, era major part terrè e damb pòqui malhs, hè que aguesta carretera sigue dangerosa pera pòca solidesa des sòns fonaments. Ath delà quan plò baishen peirès dera part nauta dera montanha e es petits barrancs arrossegen tèrra, pèires e calhaus que capèren era cauçada.

Es vesins de Canejan,- un centenat- e es usatgèrs de aguesta via an amassat tres-centes firmes que han presentat en ajuntament entà demanar eth bastiment d'ua naua carretera pera solana.

Er ajuntament a dat eth sòn supòrt ad aguesta demana, ja que recupère un projècte que ja auie estat contemplat en 1èr. Plan Comarcau de Montanha.
Entar alcalde de Canejan era naua carretera ei de besonh entath futur deth pòble.

Er alcalde tanben auancèc qu'era Direccion Generau de Carreteres dera Generalitat a començat es estudis entà determinar era viabilitat d'ua naua carretera , er impacte ambientau e eth pressupòst de besonh entath sòn bastiment.


Bossòst organize ua mòstra equèstre amiada a tèrme per un grop de Narbona.

Era hèira de Bossòst, celebrada eth darrèr dimenge, acuelhec ua mòstra equèstre amiada a tèrme per un grop de Narbona. Atau madeish, laguens deth programa d'actes dera hèira de Les celebrada, deluns passat, auec lòc pendent era dimenjada ua exposicion avicòla e ua demostracion de shivaus peth Centre ipic de Loishon. Eth dia dera hèira se presentèc era "vacagascona" e se hec ua demostracion de bricolage.
Era animacion musicau siguec a cargue de José Castillo (musica des Andes), des acordionistes d'Aran e Comminges e des Corbilhuèrs Cantaires. Dimars se celebrèc era de Salardú e dimèrcles era de Vielha. En totes aguestes hèires es Ajuntaments des respectius pòbles aufriren a toti es assistents un esdejuar popular en recinte dera hèira.

Deman se celebre era heira de Bossòst.

Era poblacion de Bossòst acuelherà deman era populara heira comerciau e ramadera. A compdar des 9,30 ores e enquias 11 aura loc era inscripcion deth bestiar en recinte heriau. Tas 11 comencara, en madeish loc, er esdejuar popular a on s'aufrira langoissa e carn ara brasa. Ta meddia ei prevista ua espectaculara mostra equestre a cargue d'fun grop de Narbona e ara seguida s'autrejaran es premis as guanhadors deth melhor bestiar. Rebrembam que deluns aura loc era heira de Les, dimars era de Salardu e dimercles era de Vielha.

Aran apòste per un creishement urbanistic entath Baish Aran.
Eth Conselh tanben vòu qu'es municipis agen un modèl especiau entà hèr qu'es zònes antiques siguen tà pedanhs.

Es trabalhs de reabilitacion dera antica casèrna dera Guàrdia Civila de Bossòst an estat adjudicats ara empresa Construcciones Valmasedo, SL damb un pressupòst de 547994 èuros entà renauir eth losat e eth laguens dera bastissa.

Comencen es trabalhs dera varianta de Bossòst.

Dejà an començat es trabalhs dera varianta de Bossòst, ena N-230, que permeterà as conductors esvitar eth pònt de Hèr qu'a estat denonciat per part deth consistòri en diuèrses escadences coma un des punts neres d'aguesta via. Eth bastiment d'aguest tram aurà ua longada de 900 mètres e aurà d'entrar en servici aguest madeish an. Eth còst des trabalhs dera varianta que finance eth Ministèri de Foment ei d'1,8 milions d'èuros. Era naua varianta non entornejarà eth nuclèu urban de Bossòst e era connexion damb era carretèra N-230 se plaçarà a 150 mètres deth pòble en direccion tà Vielha.

Patrimòni Culturau repren eth procès de declaracion de Bens Culturaus.

Era glèisa dera Mair de Diu dera Purificacion de Bossòst ei eth monument damb eth quau s'inícien es declaracions.

Er airau de Patrimòni Culturau deth Conselh Generau d'Aran a entamenat es formalitats de besonh entà repréner eth procès de declaracion de Ben Culturau d'Interès Nacionau tara glèisa dera Purificacion de Bossòst pr'amor de tractar-se d'un monument que met de manifèst es excelléncies deth romanic aranés. Damb aguesta actuacion se repren tanben eth procès de declaracion de toti aqueri bens integrants deth patrimòni culturau aranés qu'ac requerisquen. Aguesta glèisa dedicada ara Mair de Diu dera Purificacion represente eth melhor exponent d'arquitectura romanica d'Aran. Eth sòn estat de conservacion e era sua integritat estilistica ei sens dobte magnifica. Eth temple ei un compèndi des principaus atributs dera produccion artistica deth romanic, damb era sua planta basilicau compausada per tres naus bastides en vòuta de canon e tengudes dessús de pilars circulars, eth sòn acabament damb tres absides plan decorades damb elements escultorics de procedéncia lombarda, era sua tor campanau adossada en extrèm nòrd-èst configurat a compdar de lesenes, hièstres geminades e arcades lombardes e es sues dues portalades damb timpan cadua d'eres d'ua grana riquesa iconografica e estructurades a compdar d'ua succession d'arcs en degradacion. En sòn laguens contemplam quate arcades que desseparen es naus e es pilars circulars que les supòrten, toti eri hèti de pèira trabalhada e escairada e coronats per impòstes lises. 

Comencen es òbres deth Parc de Visualizacion de fauna autòctona deth Portilhon.

Era vielha caserna dera guardia civil deth Portilhon serà eth punt de gessuda e informacion deth Parc de Visualizacion de fauna autòctona que eth Conselh Generau daurirà en Portilhon. Es òbres de reabilitacion dera bastissa mèrquen, donc, eth començament deth desvolopament deth projècte deth futur parc que poirie daurir es sues pòrtes ath public d'aciu a tres ans. Dera vielha caserna fòrça maumetuda peth desús e eth pas deth temps, sonque se'n conservara era estructura exterior.

Eth tet s'a agut de deshèir perque hustes e cabirons heren poirits e es parets interiors tanben s'an esbaussat. En aguesta prumera fase deth projècte, que a un plaç de execucion de 6 mesi, se harà eth tet, ua naua cimentacion e se bastiràn dus naui forjats, çò que deisharà era bastissa prèsta entà ua dusau intervencion, quan se despartiran es diferentes dependéncies entà adequar-la as servicis que se i aufrisquen.

De forma paralèlla as òbres dera casèrna, enguan tanben ei previst de hèr eth barrament de seguretat de tot eth perimètre deth Parc, que aucuparà ua superficie de 16 ectares e miei, er espodalhament dera vegetacion e neteja des prats e ua talhada selectiva des arbes, en tot protegir sustot es grani auets, fòrça abondosi en aguest parçan.

En parc de visualizacion de fauna autoctona se i poiràn veir en semilibertat enquia ua trentea de espècies, despartides en 10 airaus. Eth projècte totau des òbres que an un pressupost de lèu 2,5 milions d'euros prevee tanben eth plaçament de un centre d'investigacion e recuperacion deth paom.

Vall d'Aran.
03/11/2004.
Vielha.
Eth Govèrn d'Aran demane eth reconeishement dera raça de oelha aranesa.


Eth Conselh Generau d'Aran a sollicitat eth reconeishment dera raça de oelha aranesa as administracions catalana e europea, entà garantir eth manteniment dera espécie, e fomentar era ramaderia extensiua. Era administración aranesa està realizant, parallelament, actuacions entà regenerar vielhs prats abandonadi, entà facilitar eth pastoratge des animaus pendent er iuèrn. Eth govèrn aranés a iniciat ua campanha entà protegir era oelha aranesa e entà fomentar era ramaderia estensiua.


Es mesures de proteccion dera raça de oelha aranesa includissen er establiment der estàndard e era sollicitud de reconeishement, atau coma un seguiment des principaus patologies. Ua auta mesura destacada consistís en incentivar era contractacion de pastors. Ath delà de fomentar era incorporacion des joeni, er objectiu dera mesura ei promòir era agrupacion de diuèrsi propietaris, entà facilitar era gestion des explotacions enes zònes de pastures.

Eth Conselh Generau considere prioritàries es mesures de supòrt ara activitat ramadera, iniciades er an 2003. En es dus exercicis, eth Conselh a recebut ua subvencion deth 50% deth còst des actuacions, 62.000 èuros en totau. Es sòs provien des hons sociaus europeus, canalizats a trauèrs deth Pacte Territoriau entara Ocupacion des Terres de Lhèida que posse era Deputacion.

AUÉ.
SUPLEMENT SETMANAU DETH DIARI.

DISSABTE 7 DE DESEME DE 2002 N. 39.

Convèni entre Miei Ambient e Aran entà recuperar espècies protegides.
Eth PSARU dera Garona compdarà damb ua inversion de 3,3 millions d'èuros.
Se presente en Arròs eth projècte transfronterèr entara gestion integrau der arriu Garona.
Eth conselhèr de Medi Ambient dera Generalitat signèc eth convèni de collaboracion damb eth Sindic d'Aran en Arròs.
Redaccion Arròs.

Segontes eth conselhèr Espadaler, "aguest projècte sage d'auer un coneishement melhor der arriu, atau coma hèr a conéisher eth Garona as ciutadans e entener-lo coma un nèxe de junhença entre França e Aran". Pera sua part Barrera didec que calerie conscienciar as idroelectriques e involucrarles en projècte. En Arròs tanben se presentèc eth plan d'assaniment des aigües residuaus urbanes en conquèst dera Garona. Aguest se harà a trauèrs de dues actuacions a long tèrme, era deth 2002/05 que servirà entà melhorar era qualitat dera aigua deth Garona e era deth 2005/15 que harà un saut qualitatiu entad açò qu'ei ara madeisha. Espadaler didec qu'"er objectiu ei auer era aigua neta, ei a díder, aigua viua".

Era passada setmana en Arròs, eth Conselhèr, Ramon Espadaler, e eth Sindic d'Aran, Carlos Barrera, signèren un convèni de collaboracion qu'establirà un plan de recuperacion deth agla blanca. Aguest acòrd gestionarà era reintroduccion der os ròi, regularà era gestion dera resèrva nacionau de caça d'Alt Pallars-Aran e s'acordaràn es mesures entara conservacion e regeneracion deth paisatge rurau e prevencion de huecs. Tanben s'establirà era gestion dera Xarxa Natura 2002 e eth PEIN.De un aute biais tanben se hec, era presentacion deth projècte "Era Val deth Garona, un territòri transfronterèr". Er acte compdèc damb era preséncia de representants politics e tecnics deth Conselh Generau, der organisme francés SMEAG (Sindicat Mixte d'estudis e Gestion dera Garona) e dera Generalitat. Es actuacions previstes son pressupostades en 1,9 milions d'èuros finançats, en un 50 per cent, pes linhes d'ajuda europèa (Interreg IIIA) e eth 50 per cent restant pes auti tres organismes.

V. Garcia.

Eth Conselh financie un sistèma de vidèo-conferéncia entath jutjat dera localitat de Vielha.

Es Pompièrs d'Aran celebren era hèsta en aunor ara sua patrona.

AUÉ 7 DISSABTE, DE DESEME DE 2002.

II.
Brèus.
Presenten as bailes d'Aran eth projècte deth tram Es Bòrdes França.
Er Institut d'estudis Territoriaus presentèc ath Sindic d'Aran, Carlos Barrera, e a toti es alcaldes des pòbles d'Aran era part deth projècte que mancaue deth tram dera N-230, que va des d'es Bòrdes enquiara termièra de França. Barrera didec qu'eth projècte ei totaument definit e qu'"aguest servirà entà non convertir Aran en un èish de transpòrt pesant". Barrera higec que damb aguesta amassada se preten arténher eth consens de toti es bailes e presentar, entà començaments de hereuèr, era prepausa en ua amassada en Ministèri de Foment. Aguest correder viari transpirenenc que trauesse Aran vò esvitar era barreja deth transit locau e de pas, damb eth de veïculs de naut tonatge e, per tant, prepause eth desdoblament dera actuau carretèra N-230. Aguest desdoblament consistís ena creacion de dues vies: ua orientada ara comunicacion exteriora dera Val d'Aran e eth transit de pas, e ua auta entara comunicacion interiora. Es principaus caracteristiques tecniques que presente er estudi son es mès de dètz quilomètres de tunèl, atau coma es sèt pònts e viaductes projectats des dera boca nòrd deth tunèl de Vielha enquiara termièra de França. Segontes es tecnics que se n'encueden deth projècte aguest estudi territoriau e urbanistic non damnatjarie e ei respectuós damb eth miei ambient. Aguest projècte sorgic dempús qu'eth Ministèri decidisse de bastir eth nau tunèl de Vielha. Mès era carretèra N-230 des dera boca nòrd deth tunèl enquia França non ei apropriada entà assumir aguest increment de transit. Per açò, toti es Ajuntaments d'Aran afectadi demanèren en consens ath Conselh era elaboracion deth projècte.

Eth Conselh finance un sistèma de vidèo-conferéncia entath jutjat.
Aguest mecanisme en Aran solucionarà e esvitarà es problèmes existents enes traslats des testimònis.
Redaccion Vielha (Castièro).

Eth Sindic d'Aran, Carlos Barrera, s'amassèc dimars passat ena sedença deth Conselh Generau damb eth President dera Audiéncia Provinciau de Lhèida, Andreu Enfedaque, entà expausar que plan lèu en jutjat de Vielha s'installarà eth sistèma de vidèo-conferéncia. Aguest esturment en un principi serà finançat peth govèrn aranés e posteriorament es sòs seràn abonats pera Conselheria de Justícia. Barrera didec qu'"era installacion d'aguest sistèma ei prioritària donques atau s'esvitaràn es desplaçaments des vesins aranesi qu'agen d'intervier en un procés judiciau, ben coma testimònis o ben coma afectats". Eth president dera Audiéncia, pera sua part, expausèc qu'"eth besonh d'incorporar aguest sistèma ei pr'amor que Vielha non a preson, causa que provòque contunhs desplaçaments deth fiscau de Lhèida enquia Vielha e, per tant, es detenguts demoren mès temps entà declarar". Damb aguest sistèma es formalitats e es judicis s'aleugeriràn donques eth Centre Penitenciari de Lhèida ja l'a installat. Enfedaque adjunhec que s'amendriràn eth risc e es despenes deth traslat de detenguts des centres penitenciaris entàs judicis. Eth Tribunal Constitucionau, a compdar d'ara, demanarà es enregistraments des judicis, donques damb ua constatacion escrita non n'i a pas pro. Cau remercar que mès de cent persones se desplacen annaument entà declarar enes procèsi judiciaus.

Mès de 100 persones se desplacen entà balhar declaracion.

Eth Sindic d'Aran, Carlos Barrera, s'amassèc damb Andreu Enfedaque.

AUÉ.

Entà mès informacion telefon 973.64.00.92.

Agenda.
CONVOCATÒRIES.
Oficina d'Informacion ath Consumidor en Passeg dera Libertat, 16. Atencion ath public de deluns a diuendres, de 8 a 15 ores. Entà mès informacion telefon 973.64.18.01 . Era ONG "Basureros del mundo" recicle es tòns mericles de solei o graduadi entà ajudar as africans. Lòc de recuelhuda Optica Aran, en Pas d'Arró de Vielha. XIII edicion deth concors Literari Mossèn Condó Sambeat. Es trabalhs s'auràn de presentar ena OFEA deth Conselhd'Aran abantes deth 31 de gèr.

III Prèmi Aran de Literatura. Es trabalhs s'auràn de presentar ena OFEA deth Conselh d'Aran abantes deth 28 de hereuèr. Entà mès informacion telefon 973.64.00.92.

CINE. Vielha s Aguesta setmana en cinèma de Vielha se projècten es pellicules "El imperio del fuego" e "El dragón rojo". Entà mès informacion consultatz es pannèus informatius.

Servicis:
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS. NOTARIA. 
AUÉ.
EDITE: PREMSA CATALANA S.A. ELABORACIÓN: GRUPCAT.

RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ 7 DISSABTE, DE DESEME DE 2002.

CASTIÈRO.
Paco Boya prepause Aran coma Parc Culturau.
Emparança deth PSC ara prepausa deth PP entà redaurir era Tuca.
Redaccion VIELHA.
Eth deputat socialista ath parlament, Paco Boya, manifestèc en ua ròda de premsa qu'eth projècte deth Parc Naturau prepausat peth Sindic d'Aran, Carlos Barrera, non se pòt hèr sense eth consens de tota era societat aranesa. Segontes Boya "Aran a eth besonh dera elaboracion d'un Plan Territoriau Parciau que contemple tèmes coma era futura ampliacion de Baquèira, es possibles activitats que se pòden destinar as montanhes e era definicion deth creishement economic e urbanistic d'Aran". Eth deputat empare era prepausa de Parc Culturau entà Aran en torn de Parc Naturau. Boya higec "aguesta figura actuarie parion sus eth miei ambient e sus eth patrimòni culturau prepausat coma un modèl toristic". De un aute biais, eth deputat socialista didec qu'empare era prepausa deth PP entara redubertura dera estacion dera Tuca. Boya preten qu'eth PP vòte a favor dera esmena, en articulat des pressupòsti dera Generalitat entath 2.003. Aguesta iniciatiua compdarie damb 12.000 èuros entara sua realizacion.

Es Pompièrs d'Aran presentèren as autoritats e assistents ar acte es incorporacions des naui veïculs que formaràn part dera flòta.
AUÉ.

Es Pompièrs d'Aran celèbren era sua hèsta en aunor a Santa Barbara.
Ena hèsta, eth Sindic expausèc eth projècte deth bastiment d'un Parc sasoèr en Vaquèira.
Victòria Garcia, VIELHA.
Dimèrcles passat es Pompièrs d'Aran celebrèren era hèsta en aunor ara sua patrona, Santa Barbara. En aguesta hèsta populara, convertida en un acte tradicionau entàs pompièrs, se i desvolopèren desparièrs actes es quaus sigueren presidits peth Sindic d'Aran, Carlos Barrera, e pes bailes e còssos des Ajuntaments aranesi. Era hèsta comencèc damb era presentacion des naui veïculs aquerits: un camion damb escala e un aute entà trèir era nhèu e poder passar pes carrèrs estrets. Ara seguida se celebrèc era tradicionau missa damb era aihuèrta florau per part deth còs de Pompièrs ara sua patrona, Santa Barbara. Es Pompièrs d'Aran aufriren a toti es assitents un aperitiu. Eth Director Generau de Pompièrs e Proteccion Civiu, Joan Canalias, arregraïc era assiténcia a toti e hec un balanç de çò qu'a estat er an. Canalias remerquèc qu'enguan s'a incrementat en un 33 per cent eth servici de gessudes des Pompièrs d'Aran. Eth Sindic d'Aran, Carlos Barrera, mencionèc eth bon foncionament dera empresa TESVA laguens deth servici espitalari d'urgéncies e anoncièc qu'ena actualitat se redigís er avantprojècte deth futur centre d'emergéncies dera parcella tocant ath Parc de Pompièrs. Tanben higec que pendent aguest mes eth Director de Pompièrs signarà era crompra d'ua des naus industriaus, plaçades dauant deth Parc, que servirà de cochèra entàs ambulàncies. De un aute biais, eth Sindic afirmèc qu'"eth Parc de Pompièrs sasoèr de Vaquèira ei projectat entath pròplèu an e preten melhorar era cobertura deth servici des Pompièrs". En aguesta hèsta se nomentèc era carrèra professionau deth Cap de Pompièrs dera Pobla de Segur, Josèp Calbet, e se li hec liurament d'un rebrembe. Tanben s'aumenatgèc ath Director Generau de Pompièrs, Josep Maria Pedragosa, qu'auie demanat era dimission voluntària deth sòn cargue ena Generalitat.

BARCELONA.

QUATE LÒCS.
Les acuelh, un an mès, era sua tradicionau Fira dera Purissima.
Redaccion LES. Es carrèrs deth pòble de Les acuelheràn pendent tota era dimenjada era populara e tradicionau Hèira dera Purissima. Aguest mercat artesanau permeterà aquerir a toti es vesitants productes nadalencs coma plantes, flors e arbes de nadau. Era hèira tanben aufrirà productes alimentaris artesanaus, coma mèu, hormatge, confetures e patès dera zòna de Comminges. Era venda de bestiar de corrau ampliarà era aufèrta des productes deth certamen.

Es traspassi d'Aran includidi en pressupòst de 2003 deth govèrn.
Redaccion BARCELONA.
Eth grop de CIU ath Parlament de Catalonha a presentat un emendament ena Lei d'Acompanhament des pressupòsti dera Generalitat de 2.003 damb er objectiu de concludir eth procès de traspàs des competéncies establides sus eth regim especiau dera Val d'Aran, abantes de finalizar eth pròplèu an. Atau madeish CiU a presentat tanben un emendament damb er objectiu qu'eth govèrn dera Generalitat comence es trabalhs de melhora e assolidatge deth Collègi Public Garona e der IES d'Aran dera localitat de Vielha. Cau rebrembar qu'eth PSC presentèc eth darrèr mes un emendament similar, en quau se criticaue er estat actuau deth centre d'ensenhament.

AUÉ 7 DISSABTE, DE DESEME DE 2002.
Perfil.
ara que i èm.
Jusèp Lois Sans.

Begoña Arteaga a creat era ONG "Basureros del Mundo".
Victòria Garcia Vielha (Castièro).

Es mocadors en cap e es tuniques ajuden a tier melhor era calor e esvitar es picades de mosquit.

Bernard Cerquiglini.
Sò estat convidat, eth passat dia 27 de noveme, en CIRDOC de Besièrs, peth Sr. Cerquiglini, delegat generau entara lengua francesa e es lengües de França dera Republica Francesa, entà reflexionar sus era promocion der Occitan. Ei ua persona damb responsabilitats en Govèrn. I è participat damb eth dubte de qué França volgue protegir es sues minories territoriaus, mès damb esperança. En sò gessut satisfèt e damb conviccion de qué se Cerquiglini demore en poder, quauquarren a començat a cambiar en positiu entar occitan e entar aranés. Cerquiglini s'a comprometut a crear entath pròplèu ostiu es "Jornades Nacionaus des Lengües de França" e d'immediat eth "Conselh dera Lengua Occitana" de caractèr europèu damb participacion de totes es regions e des territòris non francesi entà dar-li un caractèr europèu. Serà un lòc de conselh enes domènis des decisions lingüistiques. Quauques des aportacions deth Sr. Cerquiglini : "Mos cau velhar pera perennitat des lengües de França que constituís un des sòns patrimònis mès valuosi", "França a eth patrimòni lingüistic mès extens d'euròpa", "Eth frair besson deth francés ei er occitan", "Cau hèr víuer er occitan donques ei era mèrca dera diuersitat occitana" "Er occitan ei ua grana lengua europèa", "En tot parlar occitan, qu'ei ua lengua de creacion, podem exprimir çò d'universau". Francament que mos cau creir que quauquarren a cambiat e per açò didie Cerquiglini: "Aguest viatge jogam damb fòrça franquesa. Non volem enganhar en tot instrumentalizar er occitan". Atau arai.


Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 14 DE DESEME DE 2002 N. 40.

En 2003 finalizaràn toti es traspassi de competéncies previsti ena Lei d'Aran.

Era Generalitat de Catalonha aportarà 11,7 milions d'èuros ath Conselh Generau d'Aran, èsters locaus atau coma eth traspàs dera titularitat der elipòrt de Vielha, en tot restar pendent er encastre economic eth quau se decidirà ena pròplèu assemblada dera Comission Mixta. En Arròs, tanben se decidic era modificacion deth convèni de collaboracion de Urbanisme, ordenacion territoriau e carretères locaus, pròplèu traspassi manèra qu'era operativitat des pompièrs no dependrà de Lhèida senon que se harà coordinadament. Era comission mixta tanben aprovèc era creacion de comissions de seguiment en matèria de cultura, ensenhament, agricultura, ramaderia e pesca e torisme. Atau madeish, era Generalitat a previst entàs pròplèus mesi era transferéncia de competéncies en matèria d'ordenacion deth territòri e d'urbanisme, atau coma es carretères locaus.



Eth Conselh de direccion deth Servici Aranés dera Salut s'amasse en Arròs.

Eth conselhèr Josep Mª Pelegrí e eth Sindic d'Aran presidiren era amassada dera Comission Mixta de Traspassi en Arròs.
Redaccion Victòria Garcia.
Era Comission Mixta de Traspassi preten auer finalizat eth traspàs de totes es competéncies reflectides ena Lei d'Aran pendent eth 2.003. Aguesta afirmacion siguec hèta, dimèrcles passat, peth Conselhèr de Governacion e Relacions Institucionaus, Josep Maria Pelegrí, e peth Sindic d'Aran, Carlos Barrera, ena amassada dera Comission Mixta de Traspassi ena sedença dera Casa deth Senhor d'Arròs. Eth govèrn catalan e er aranés ratifiquèren era ampliacion d'un nau regim de finançament entara Val d'Aran qu'aportarà, en 2.003, 11,7 milions d'èuros, en tot acréisher atau un 64% respècte est'an passat. Segontes Pelegrí "aguest nau sistèma de finançament garantirà era contunhitat des competéncies traspasades e ajudarà a assolidar era capacitat de gestion deth govèrn aranés". Pera sua part, Carlos Barrera didec que çò de mès important ère era creacion de dus blòcs de finançament damb ua durada de quate ans. Ena amassada tanben s'acordèc era transferéncia, en matèria d'oficializacion, des simbèus des CEVA e CAEI presenten un emendament entà èster Delegacion Territoriau.

AUÉ 14 DISSABTE, DE DESEME DE 2002.

II.
Brèus.
Eth Consistòri de Vielha ven es 4 darrères naus industriaus de Mijaran.
Er Ajuntament de Vielha celebrèc, deluns passat, un plen extraordinari entà aprovar era adjudicacion de venda des darrères quate naus industriaus, des dètz-e-sèt que se bastiren. Eth plen informèc qu'es naus, fin finau, an estat venudes a empresaris de Vielha. Segontes eth còsso der Ajuntament de Vielha, Joan Riu, er objectiu que se volie arténher, aluenhar deth casc urban aqueres activitats que podien damnatjar as vesins deth pòble de Vielha ben peth sòn tapatge o ben pes flaires desprenudes, a estat assolidat ara perfeccion.

Eth SAS a previst invertir 329 mil èuros pendent er an 2003.
En tot hèr corsi de supòrt entath personau que forme part deth nau sistèma deth servici d'urgéncies d'Aran.
Redaccion ARRÒS (MARCATOSA).
Eth Servici Aranés dera Salut a prevista ua inversion de 329 mil èuros pendent er exercici der an 2.003, segontes hònts deth Conselh de Direccion que s'amassèc dijaus passat ena sedença dera Casa deth Senhor d'Arròs. Pendent er acte s'expausèren es desparièrs projèctes que seràn finançadi mes d'octobre. Un auta des actuacions previstes correspon ara dotacion de naui equipaments plan auançadi e ar increment de mès personau ena zòna d'urgéncies. Segontes eth director deth SAS, Joan Comas, a compdar d'ara eth servici d'urgéncies compdarà damb 10 mètges, 10 infermières e 5 auxiliars entà atier eth servici de telefon d'urgéncies. Comas higec qu'eth SAS preten arténher ua equipa operatiua, tan laguens coma dehòra deth servici d'urgéncies e, per açò, se premanís corrèctament ad aguesti professionaus. Un aute des punts tractadi, en Arròs, siguec er encastre dera salut publica.

Er espitau se dotarà damb equipament mès auançat enguan. En encastre d'Atencion Primària, eth SAS preten hèr un desvolopament de melhora entad açò qu'ei ara accesibilitat (en tot apropar es servicis e ampliar es oraris de consulta dirècta), ara installacion d'un programa informatic entara recuelhuda des istòries cliniques des malauts, entà facilitar-ne eth seguiment. Entar encastre d'Atencion Especializada s'a previst era incorporacion d'equipaments mès nauèrs e era melhora enes sistèmes d'informacion. En encastre d'Urgéncies se finalizarà era ampliacion, començada eth passat mes d'octobre.
Amassada deth Conselh de Direccion deth Servici Aranés dera Salut en Arròs.

AUÉ.

Eth Conselh Generau d'Aran protegís es glèises araneses.
Eth govèrn d'Aran impolse era declaracion de desparières glèises e bastisses coma ben culturau d'interès locau (BCIL) damb er objectiu de protegir elements patrimoniaus dera Val d'Aran, donques era normatiua urbanistica non contemple de manèra especiau aguest encastre. Aguesta figura juridica non contemple era proteccion deth monument, mès òc que regule toti es elements artistics e arquitectonics dera bastissa qu'an d'èster protegits. Eth Conselh plan lèu declararà coma BCLI es glèises Santa Maria de Mijaran,Santa Maria de Cap d'Aran de Tredòs e St. Esteve de Betren, atau coma era casa Çò de Rodés deth sègle XVII plaçada en pòble de Vielha.

OPINION
ONG "BASUREROS DEL MUNDO"

Begoña Arteaga Navarro

Un saut en temps Begoflying@hotmail.com.
Existissen fòrça manères de viatjar, tantes coma persones i a en mon. Creigui qu'eth melhor viatge ei, entar interior d'un madeish. Jo comencè aguest viatge hè dus ans e m'a portat tà lòcs insospitables, a còps parçans coneishuts e uns auti còps non. Çò d'estonant ei, que maugrat de non conéisherles, dejà èren laguens mèn. Me n'anè entà Africa donques atau m'ac demanaue eth mèn còr, jamès aurè ua poderosa rason entà argumentà'c, mès tostemp a estat aquiu, a on i viu ua lumeta... Ei coma se quauquarrés tustèsse. Aué sai que tanplan qu'ac hege e aquera madeisha votz m'amièc entà Africa sense qu'arren dolent me passèsse, en tot ensenharme eth camin. Es cariòts, es somèrs, es planches de carbon, ... des nòstes mair-sénhers encara demoren vius en Africa. Mès çò que mès me cride era atencion ei que perduren es valors umans enter es gents que non an arren e t'ac dan tot.

Gent que lèu lèu non a arren entà minjar, mès que son fidèls ada eri madeishi, que ne era pròpria hame les hè cambiar. Aguestes persones saben escotar en sòn interior, mès nosati òmes e hemnes deth 2.002 non auem eth temps, non sabem o auem pòur de viatjar en nòste interior pr'amor que non sabem çò que i podem trapar. Senti que non sò era madeisha, quan m'engüegi è eth desig de tornar-i e ei alavetz quan viatgi e escoti aguesta votz que viu en mèn interior.

AUÉ.
EDITE: PREMSA CATALANA S.A. ELABORACIÓN: GRUP CAT.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME. VIELHA. CORRÈUS. NOTARIA. RECAPTACION IMPÒSTI. ONA ARANESA. AUÉ (REDACCION). GREMI D'HOSTALERIA. LORDÈRES.

AUÉ 14 DISSABTE, DE DESEME DE 2002.

III.

CASTIÈRO.
Balanç positiu de Torisme Val d'Aran pendent er an 2002.
Producte Val d'Aran coma un parçan de natura e cultura.
Redaccion VIELHA.
Torisme Val d'Aran convoquèc deluns passat era sua Assemblada Generau entà avalorar totes es actuacions realizades pendent er an 2.002, presentar es objectius que se vòlen arténher, atau coma eth pressupòst entath 2.003. Eth director de Torisme Val d'Aran, Manuel Español, arregraïc a toti es sòcis de Torisme Val d'Aran era sua collaboracion damb era entitat e expausèc es desparières accions realizades enguan. Español didec qu'entath pròplèu an se contunharà damb era linha actuau, mès s'agranirà era promocion e divulgacion deth producte Val d'Aran. Er objectiu principau de Torisme ei arténher qu'era Val Aran se descentralize dera sason d'iuèrn e era melhor manèra de hec, segontes Español, ei mostrar a futurs toristes, eth patrimòni aranés, en tot compdar damb era natura, era cultura e es activitats de léser. Eth director de Torisme Val d'Aran, Manuel Español, higec qu'era entitat Torisme Val d'Aran contunharà lutant entà poder atreir mès sòcis.

Juan Riu e Ferran Peus, presidents des clubs aranesi d'esquí, presentèren er emanament ara Federacion Catalana d'espòrts d'Iuèrn.

AUÉ.

B.ARTEAGA.

"Era vida entà jo ei lutar contra un madeish entà non deishar-te d'anar dauant deth destin".
Aguesta basca a estat era progenitora dera ONG "Basureros del Mundo" a arraïtz deth sòn viatge tath Senegal. Begoña Arteaga Navarro neishec en Irún (Guipozcoa) en abriu der an 1.964, venguec per prumèr còp entara Val d'Aran damb eth sòn pair a esquiar ena Tuca. Aran li shautèc plan, e era nhèu siguec çò que la hec èster ua fidèla visitanta toti es iuèrns. Pendent uns ans Begoña trabalhèc, amassa damb era era sua mair e era sua fraia,  coma professora de natacion en ostiu e coma monitora d'esquí en iuèrn. Eth sòn amor pera montanha siguec tan fòrt que venguec a víuer definitiuament ena Val d'Aran en tot cercar eth sòn lòc. Segontes Begoña "era vida entà jo ei lutar contra un madeish". Ad aguesta lutaira d'arraïc es ans li an anat passant, ath temps qu'es persones li an hèt a veir de faiçon subliminau era sua part mès umana. En junh de 2.002 determinèc marchar entath Senegal, eth perqué ça'm par lo desconeishie, sonque auie clar que li auie neishut un besonh entà hè'c. Prumèr se n'anèc ua setmana entà Barcelona entà arténher eth bilhet d'avion de mès bon prètz e damb era pòur ena museta. Ena escala en Milan coneishec a un senegalés eth quau en arribar en Dakar li aufric era sua casa. Pendent un mes Begoña vesitèc desparièrs poblats dera zòna e ajudèc ara gent. En tot tornar li invadic ua prigonda tristor donques tot auie passat tan de prèssa, auie aprenut tantes causes naues e sentiments que decidic crear  aguesta ONG. Era s'auie sensibilizat damb praubetat que viuie aqueth país, pera manca des besonhs basics coma son era aigua, eth minjar o es medecines. Eth nòm d'aguesta organizacion neishec segontes Begoña "dera lordèra que veigui ena societat e des lordères que veiguí en Senegal". Aguesta polifacetica, divertida e carinhosa hemna recuelh ròba utilizada entà dempús vener-la enes hèires. Ath delà ara tanben recuelh mericles entà reciclar e damb es sòs que'n treirà demore poder crear un projècte sanitari (ua campanha de vacunacion contra eth paludisme) entà ajudar as senegalesi. Begoña ditz "non cau pérder era illusion e cau  encomanar-la".

Es clubs aranesi d'esquí demanen èster Delegacion Territoriau dera Federacion CEVA e CAEI presenten un emendament ar article 46 dera modificacion des estatuts dera Federacion Catalana.
Redaccion Victòria Garcia.
Es dus clubs d'esquí aranesi, CEVA e CAEI, an presentat un emendament ar article 46 dera prepausa de modificacion des estatuts dera Federacion Catalana d'espòrts d'Iuèrn. En aguest emendament es clubs demanen qu'Aran sigue ua Delegacion Territoriau independenta des autes Delegacions, en tot atier ar article 3 dera Lei d'Aran. Aguest siguec presentat a votacion dauant dera Assemblada Generau dera Federacion Catalana d'espòrts d'Iuèrn damb eth resultat de 552 vòts a favor der emendament. Segontes eth president deth CEVA, Joan Riu, "es clubs aranesi son plan contents damb era sensibilitat recebuda per part de Catalonha, ara ora d'enténer qu'Aran volgue auer ua representacion territoriau pròpria". Riu higec qu'"ei eth prumèr còp que Catalonha complís er article 3 dera lei d'Aran". De un aute biais, en mes d'octobre era Federacion Catalana d'espòrts d'Iuèrn presentèc era prepausa entara modificacion des estatuts tà poder presentar un nau organigrama territoriau. Aguesta prepausa plantege ua division territoriau organizada en tres representacions, era centrau, orientau e occidentau. En aguesta darrèra demoraue representada era Val d'Aran. Ena prepausa apareishie un punt que ditz qu'Aran poirà dispausar d'ua Delegacion Territoriau d'encastre comarcau que depene dera occidentau e er art. 46 ditz qu'entà poder èster Delegacion Aran aurie de dispausar d'un minim de 5 clubs.

MARCATOSA.
Finalizen es òbres de condicionament dera glèisa de Sant Martí d'Aubèrt.
Redaccion Aubèrt.
Aubèrt celebrèc era dimenjada, era clausura des òbres de condicionament dera sua glèisa de Sant Martí. Er acte s'inicièc damb er auferiment d'ua missa solèmna e en tot seguir es assitents poderen gaudir damb era actuacion d'un concèrt de flauta trauessèra. Cau remercar qu'es òbres de restauracion, an consistit en apariar eth solèr atau coma amagar eth cablejat der enlumenat e eth sanejament des parets damb un pervocat nau deishant atau es parets ara vista. Per un aute costat tanben s'an destapiat es capelles e s'an sustituït totes es taules d'husta dera glèisa qu'estauen poirides. Tanben s'an varadat es parets dera banda nòrd en mau estat, a causa dera umitat que i auie.


Eth grop Flaustaff amenissèc a toti es assistents ar acte d'acondicionament dera glèisa de Sant Martí d'Aubèrt damb un concèrt de flaüta trauessèra. Aguest grop barceloní format per 10 components aufric musica de desparièrs compositors

AUÉ 14 DISSABTE, DE DESEME DE 2002.

IV.

Perfil.
Eduardo Roldan, president dera Reiau Federacion d'espòrts d'Iuèrn.
Redaccion Vielha (Castièro).
Eduardo Roldan vesitèc GUM FM, entà aufrir ua entrevista e parlar sus er esquí.

ara que i èm.
Jusèp Lois Sans.


Eth som" serie eth nòm en aranés deth programa "El cim". Hè un parelh d'ans hi ua conferéncia sus era particularitat aranesa. Justificaua eth dret ar autogovèrn ena existéncia d'ua psicologia diferenta deth pòble que sonque podie èster comprenuda en tota era sua extension per persones qu'auessen era madeisha forma de pensar. Era lengua diferenta ei er element que conforme desparières imatges, matisi diuèrsi... Açò ei lo que motive qu'un occitan se trape a gust en Catalonha e un catalan trape identitats ena cultura occitana. Ac explicaua as mès de cinquanta assistents, de tota Espanha, quan un d'eri comencèc a eishordar-me damb questions: "¿dónde está la diferencia?", "¿póngame sólo un ejemplo?", e non paraue de voler-me portar tà un terren de concrecions impossibles, donques biologicament toti èm parièrs. Finalament demanèc d'ua manèra dirècta "¿en qué somos distintos usted y yo?" e coma que non podí mès li contestè "en el sentido común". Automaticament era mieitat des assistents se lheuèren e abandonèren era sala; demorèren sonque es catalans e es mès respectuosi. "Eth Som/El Cim" m'a convidat a hèr ua tertúlia sus era identitat aranesa damb es sies expedicionaris. Se sage d'explicar-les era diferéncia lingüistica d'Aran, era identitat, era normalizacion institucionau, er autogovèrn. I sò anat damb Mercè Delaurens. Mantiérem ua entretenguda convèrsa ena qu'es expedicionaris mostrèren un gran intazerès. Qu'un programa que premanís persones entà pujar ua montanha, e que considère qu'ei impor tant conéisher era identitat deth lòc, hè part d'ua manèra peculiara de compréner era vida.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.
AUÉ.
SUPLEMENT SETMANAU DETH DIARI.

DISSABTE 21 DE DESEME DE 2002 N. 41.

Mès de 7 milions d'èuros destinats entar encastre sociausanitari aranés.
Ua còsso d'UA der Ajuntament deth Naut Aran dimitís per acaçament morau.

Eth Conselh vò qu'eth Plan de Montanha aranés s'elabòre en Aran.
De un aute biais, en plen deth Consistòri de Salardú era còsso d'Unitat d'Aran, Júlia Ciria, presentèc era carta de dimission en tot allegar "pressions, coaccion e acaçament morau" per part de tota era equipa de govèrn. Ciria higec que "tot açò m'a ocasionat problèmes laguens dera mia vida privada". Eth baile de Salardú, Victor Leon, didec ath respècte qu'era sua equipa non compartie es motius qu'allègue era còsso, "donques non ei pas vertat çò que ditz" e higec qu'"accèpten era dimission e arregraïssen eth sòn trabalh pendent tot aguest temps".

Eth Sindic d'Aran e toti es Conselhèrs s'amassèren en d'Arròs, entà celebrar eth darrèr plen deth Conselh dera annada.

V. GARCIA.

Redaccion Victòria Garcia.
Mès de 7 millions d'èuros deth pressupòst annau deth Conselh Generau d'Aran se destinaràn ar encastre sanitari en 2003. Era aprobacion deth pressupòst generau entar exercici deth 2003 siguec aprovat en decurs deth plen celebrat dimèrcles passat ena sedença dera Casa deth Senhor d'Arròs. Eth Conselhèr d'economia, Josep Luis Boya, didec qu'eth Conselh destinarà aguesti lèu 8 milions d'èuros entara ampliacion dera Residéncia assistida de Vielha, atau coma entara crompa d'un terren ath cant der espitau entath bastiment dera residència de descapacitats. Per un aute costat, en Les tanben ei previst bastir quauqui pisi tutelats entà ajudar as persones granes tamb pògui recorsi economics. Tanben se contemple era possibilitat de bastir un minjador e un servici de lauaria. Per un aute costat, en plen tanben s'aprovèc eth projècte iniciau deth Plan Comarcau de Montanha dera Val d'Aran entath periòde 20012005. Eth Sindic d'Aran, Carlos Barrera, didec qu'aguest plan qu'acorròpe totes es actuacions previstes en Aran tàs pròplèu 5 ans calerie que se contemplèsse e executèsse a trauèrs des competéncies aquerides peth parçan.

Eth govèrn aranés anóncie era retirada des sues proprietats deth Parc Nacionau d'Aigüestortes

Era exposicion de bruisheria s'inaugure fin finau ena sala d'actes d'Arties.

AUÉ 21 DISSABTE, DE DESEME DE 2002.

II.

Aran demane ath Patronat deth Parc Nacionau gésser d'Aigüestòrtes.
Eth Sindic ditz que non s'a en compde ara Val d'Aran ara ora de préner decisions e quan se presenten allegacions.
Redaccion VIELHA (CASTIÈRO).
Eth Sindic d'Aran, Carlos Barrera, anoncièc ena amassada deth plen deth Patronat deth Parc Nacionau d'Aigüestortes, celebrada deluns passat en Espot, era intencion de retirar es proprietats des entorns deth Parc que tanhen as Ajuntaments de Salardú e de d'Aran coma territòri qu'a artenhut totes es competéncies en matèria de Miei Ambient. Eth Patronat deth Parc aurie de consultar quinsevolh gestion qu'afectèsse ath parçan, donques ei competéncia deth Conselh", didec Marco. Eth Sindic Barrera manifestèc, dauant des presents ena amassada, qu'era zòna aranesa protegida ei proprietat de toti es aranesi "e ja que demore ipotecada laguens deth Parc mereisheríem un aute tipe de consideracion". Pendent era amassada s'aprovèc era modificacion des termières entà ampliar eth Parc Nacionau d'Aigüestòtes.

Brèus.
Quate detenguts en Vielha per un delicte contra era salut publica.
Es Mossos d'esquadra de l'ABP Val d'Aran detieren, deluns passat, a quate persones restacades damb un important hilat de distribucion de substàncies estupefacientes en parçan aranés. Pendent es darrèrs quate mesi es Mossos d'esquadra an amiat a tèrme ua investigacion qu'a auut coma resultat era detencion de quate persones coma pressumptes autors d'un delicte contra era salut publica. Es detenguts son Arturo S.P. de 41 ans, vesin de Gausac, Juan Carlos D.L. de 32 ans, vesin de Vielha, Elisabet N.M. de 28 ans, vesia d'Arties e Alvaro T.T. de 27 ans e vesin de Vielha. Era substància que distribusien ère cocaïna. Aguesta arribaue entara Val d'Aran procedenta de desparièrs lòcs der Estat e eri se n'encuedauen de talhar-la e distribusir-la pera zòna. Pendent era actuacion, es Mossos realizèren era entrada e recerca en domicili d'un des detenguts, en tot trapar-i ua bascula de precision, atau coma desparières substàncies e esturments qu'èren emplegadi entà talhar e manipular era cocaïna. Era investigacion contunhe dubèrta e non s'escarten naues actuacions ena Val d'Aran. Eth detengut Alvaro T.T., damb antecedents, quedèc en libertat dempús de declarar mès, Elisabet N.M., Juan Carlos D.L. e Arturo S.P., es dus darrèrs damb antecedents, passaràn a disposicion judiciau en Jutjat d'Instruccion de Vielha.

Aran a 7.000 ectares laguens deth Parc Nacionau.
Vielha-Mijaran. Tara amassada tanben i assitic eth cap des Servicis d'Agricultura e Miei Ambient, Xavier Marco. Segontes Marco, eth Patronat deth Parc non a en compde as representants aranesi e "aguest organisme establís critèris que damnatgen Aran". Atau madeish, eth Patronat a previst declarar era zòna d'Aiguamòg, Resèrva Integrau (era màger figura de proteccion en miei ambient). Marco higec qu'eth Patronat non informèc ath Conselh d'aguesta decision e se n'assabentèc per miei deth Reiau Decret. "Non se respècte ara Val".

Vistes panoramiques dera zòna deth Parc Nacionau d'Aigüestortes.

JORDI GARCIA.

OPINION.
Josep Toló.

J.TOLO I ASSOCIATS S.L.

Crear ua empresa non ei ua causa tant de mau hèr.
Soent e liejut opinions sus coma ei de longa, dificila e costosa era creacion d'ua empresa, mès açò non ei deth tot vertat e pòt desmotivar a fòrça entreprenedors. Eth modèst entreprenedor (persona fisica, damb quauque collaborador familiar) pòt efectuar es tramits d'alta damb un còst d'enter 90 e 120 èuros e començar a trabalhar eth madeish dia. Se vosté a de legalizar ua indústria naua ac pòt hèr de manèra simultanèa damb es trabalhs d'acondicionament e eth sòn còst pòt èster d'enter 1.200 e 1.500 èuros. Se vosté vò contractar trabalhadors, eth còst addicionau ei ath torn d'uns 120 èuros e non cau demorar ne un solet dia. Entad açò qu'ei a motius de fiscalitat o amendriment deth risc empresariau, se vosté desire crear ua societat, eth plaç ei d'ues 3 setmanes, e eth còst addicionau ei d'uns 900 èuros. Totun, aguest tramit plan lèu se veirà simplificat per miei d'ua naua figura dera societat limitada dera naua empresa. Cau remercar que çò mès important ei auer un bon projècte, professionalitat e un finançament avient, ath delà dera determinacion de voler-se laurar un futur en tot crear-se eth pròpri lòc de trabalh, independent e ara mesura de cadun.

AUÉ
EDITE: PREMSA CATALANA S.A. ELABORACIÓN: GRUP CAT.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU. VAL D'ARAN. BAQUEIRA BERET. BURÈU. TORISME VIELHA. CORRÈUS. NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ 21 DISSABTE, DE DESEME DE 2002.

III.

BARCELONA.
Eth Parlament apròve crear er Institut Pirenenc de desvolopament.
Redaccion BARCELONA.

ARTIES E GARÒS.

Aran aurà personalitat pròpria laguens der Institut.
Eth plen deth Parlament de Catalonha aprovèc dimars passat era Lei de creacion der Institut de desvolopament der Alt Pirenèu e Aran damb eth supòrt de toti es grops parlamentaris. Aguest Institut serà un èster de caracter public que coordinarà e possarà es accions qu'an de facilitar eth desvolopament des parçans nòrd-occidentaus. Aguestes encontrades son era Alta Ribagorça, Alt Urgell, Cerdanya, Pallars Jussà e Sobirà e era Val d'Aran, es quaus an uns besonhs sanitaris, de torisme de montanha, agricòles, ramadèrs, forestaus, d'infraestructures e de comunicacions que son desparièrs des dera rèsta de Catalonha. Per un aute costat er Institut tanben aurà un caracter foncionau, ei a díder, que balharà supòrt as iniciatiues que cada administracion programe e execute en sòn encastre. Segontes eth deputat de CiU, Agustí López, "des deth territòri se detècten melhor es besonhs e se poden dessenhar avientament es oportunitats qu'afavorissen eth desvolopament des parçans".

Ena exposicion dera sala deth consistòri d'Arties i podem trapar, desparièrs objèctes estonants e fantastiques creatures.

AUÉ.

Eth consistòri d'Arties acuelh fin finau era exposicion de bruisheria.
Dempús qu'eth Bisbat auesse interdit era utilizacion dera glèisa de Sant Joan d'Arties ath qualificar era mòstra d'immorau.
Redaccion Victòria Garcia.
Era exposicion de bruisheria e objèctes estonants e fantastiques creatures, fin finau, a estat inaugurada ena sala der Ajuntament d'Arties. Era mòstra se dauric ath public a començaments de deseme, dempús qu'eth Bisbat d'Urgell considerèsse que non ère ua exposicion entà èster plaçada ena ua glèisa Sant Joan d'Arties. Segontes hònts deth Bisbat, era mòstra anaue en contra des ideaus dera fe cristiana. Eth baile d'Arties, Jesús Rodríguez, didec qu'"eth consistòri acceptèc era exposicion, donques aguesta non dèishe d'èster cultura". Cau rebrembar qu'eth Bisbat cedic era glèisa entà emplegar-la coma centre d'exposicions dera Fondacion Musèu Etnologic d'Aran e aguesta, pera sua part, signèc un acòrd de collaboracion damb eth govèrn aranés entà qu'aguest tanben podesse utilizar eth temple romanic. Plan per açò, totes es exposicions organizades actuaument, a trauèrs deth Conselh Generau d'Aran, se placen ena glèisa de Sant Joan d'Arties. Era mòstra que s'inaugurèc dimars passat demorarà dubèrta enquiath pròplèu 27 de hereuèr. Aguesta exposicion permet ath visitant hèr un recorrut per çò qu'a estat eth mon dera magia e dera bruisheria. Ei formada per un totau de 300 pèces qu'apertieren a un personatge italian que les amassèc pendent es sòns viatges entre es ans 1.930-1.940. Aguesta mòstra vò aufrir ath public, eth punt de vista etnologic e non pas er esoteric.

CASTIÈRO.

Torisme Val d'Aran aufrís un cicle de conferéncies sus era cultura aranesa.
Redaccion VIELHA.
Er organisme autònom, Torisme Val d'Aran, aufric pendent dijaus e diuendres, ena sua sala de d'actes, un cicle de conferéncies a on se dèc a conéisher era importància artistica des glèises araneses, atau coma era aufèrta museïstica existent ena Val d'Aran. Aguest programa ère adreçat as recepcionistes, taxistes, comerciants e, en generau, a tot eth personau qu'a un contacte dirècte damb es toristes. Eth director de Torisme Val d'Aran, Manuel Español, hec ua presentacion sus era situacion geografica d'Aran, atau coma dera lengua e cultura aranesa. Per un aute costat, Español expausèc tanben quauques des actuacions previstes pera entitat entath 2003.

Desparièrs trabalhadors der encastre toristic dera Val d'Aran, assistiren tàs conferéncies organizades per Torisme Val d'Aran. Er objectiu siguec expausar e ampliar era informacion de totes es possibilitats qu'aufrís Aran.


"Eth fenomen carving a  provocat qu'era tecnica sigue mès naturau e que permete gaudir mès". Eduardo Roldan ei er actuau president dera Reiau Federacion d'espòrts d'Iuèrn, a ath sòn darrèr un long curriculum dedicat as espòrts d'iuèrn. Artenhec era presidéncia dempús des Jòcs Olimpics de Salt Lake City motivat autant pera sua grana aficion ar as esquí coma pera sua longa carrèra restacada ad aguest mon. Era Federacion includís da ad aguest mon. Era Federacion includís quaus nau son olimpics. Roldan opine qu'"era Federacion ei absolutament ambiciosa, per non díder pretenciosa, se vò organizar tot açò eficaçament". Eduardo Roldan, a vesitat era Val d'Aran pr'amor deth sòn cargue e pera sua aficion ar esquí, venguec entara dubèrtura dera estacion de Baquèira Beret e a impartit corsi as professors d'esquí. Per un aute costat, Roldan expliquèc qu'aguest cors de coordinacion e reentrenament dera E.E.E. (Escòla Espanhòla d'esquí) se realize des de hè 30 ans e qu'enguan i an participat  240 professors de tota Espanha. Eth cors permeterà as professors des escòles d'esquí actualizar-se enes darrèrs detalhs tecnics e entad açò qu'ei as programes d'ensenhament des escòles. Segontes Roldan era principau nauetat a estat era introduccion deth carving coma fenomen revolucionari en esquí aupin qu'a provocat qu'"era tecnica sigue mès naturau e permete gaudir esquiaires de toti es nivèus". De ua auta faiçon eth President dera Reiau Federacion expausèc qu'era Val d'Aran ei un parçan qu'a un potenciau en practiques esportiues plan naut e, en conseqüéncia, un potenciau en esportistes de competicion que calerie suenhar e trabalhar damb plantejaments  mès seriosi (sustot entad açò qu'ei ara educacion e formacion d'aguesti potenciaus esportius). Roldan opine qu'"ei pendent eth cambi de categories quan aguesti esportistes damb potenciau abandonen era competicion". Entad açò qu'ei ara presentacion de Baquèira ena competicion dera Copa deth Mon, Roldan ditz qu'aguesti eveniments non sonque promocionen er esquí e es esportistes senon que tanben hèn a conéisher es parçans.

AUÉ 21 DISSABTE, DE DESEME DE 2002.

IV.

Susana Linde, directora e monitora d'esplai. Es mainatges pendent es mesi d'ostiu e es hèstes de Nadau participen enes activitats d'era Manuqueta.

Ara que i èm.
Jusèp Lois Sans.

Es simbèus locaus.

S. LINDE.

"Era Manuqueta" un divertiment entàs mainatges.
Dcasals.

Manualitats, jòcs psicomotrius, condes, talhèr de gastronomia, ipica, natacion e passejades son bères ues des activitats d'era Manuqueta.
Victòria Garcia Vielha (CASTIÈRO).
Dempús de trabalhar quauqui ans enes dera AMPA de Vielha, Susana Linde, directora e monitora d'esplai, estudianta de Magistèri; e Noelia Costa, monitora d'esplais e licenciada en Farmàcia decidiren fondar en junhsèga de 1999 era associacion "Era Manuqueta". Aguestes dues araneses pensèren, en aqueth moment, qu'ena Val d'Aran i auie un besonh entàs mainatges. Segontes Susana "aguest ère un servici imprescindible en parçan e nosates sagèrem de crear-lo". Aué es mainatges aranesi gaudissen d'un casal. De ua auta faiçon er objectiu a arténher per aguesta associacion, sense finalitat de lucre, ei qu'es mainatges de 3 a 12 ans agen ua educacion non formau de léser enes periòdes de vacances escolares. Ei a díder, qu'era mainadera contunhe en tot auer responsabilitats, un respècte e ues abitudes, atau coma refortilhar es aprenedissatges de desparièrs contenguts escolars. Aguestes activitats se despartissen en interiores, coma manualitats, jòcs psicomotrius, jòcs de taula, condes e un talhèr de gastronomia; e exteriores coma montar a shivau, natacion, escalada e tirolina, gessudes e vesites culturaus. Atau madeish, en esplai d'ostiu, entàs darreries d'agost, s'organize ua gessuda entà Montgarri ena que mainadera e monitors dromissen dus sers ena montanha. Era Manuqueta a dejà tres ans e cada còp compde damb mès mainatges, per aquerò Susana demane as pairs que hèsquen ua preinscripcion entà esvitar qu'arrés demore dehòra e atau poder, damb temps, coordinar e organizar eth programa d'activitats, eth materiau e es monitors de besonh. Era Manuqueta enguan sajarà de daurir es sues pòrtes pendent es vacances de Setmana Santa, mès Susana hig qu"'eth principau problèma dera entitat ei era manca d'un locau pròpri; en cas d'auer-lo, poiríem organizar activitats pendent es dimenjades". Era Manuqueta e es coordinadores son plan arregraïdes damb toti es pairs e entitats qu'an creigut en aguest projècte.

Eth passat 11 de deseme era Comission Mixta de Traspassi acordèc transferir es competéncies en matèria de simbèus locaus dera Generalitat ath Conselh Generau d'Aran. Es simbèus representatius des municipis e des pòbles dera Val d'Aran an de mantier ua coeréncia identificativa que les mòstre coma part d'un territòri damb ua personalitat diferenciada. An d'èster explicits dera istòria, deth paisatge e dera cultura der encastre locau, mès tanben an d'èster identificatius dera identitat dera Val d'Aran. Era declaracion oficiau des simbèus a de considerar es eréncies, producte de particularismes, de decisions d'urgéncia e de caprici a de còps blossament ideologics e d'auti sonque personaus. Calerà unificar un procès que permete que, damb eth respècte as leis dera eraldica e dera identitat aranesa, es representants democratics des nuclis de poblacion posquen decidir era estructura deth sòn escut, deth sòn emblèma e deth sòn drapèu. Hè sies ans, er Ajuntament de Barcelona aprovèc un escut, un sagèth e dus drapèus damb critèris fòrça particulars, fondamentats en prepauses de dessenhadors, non ajustades ath Reglament de simbèus locaus de Catalonha ne as leis dera eraldica. Eth passat 26 de juriòl de 2002, eth Tribunau Superior de Justícia de Catalonha sentencièc de manèra inapellabla que non s'ajustauen a dret e èren declarats nuls. Ara, Barcelona non a simbèus e s'a vist afectada peth ridicul. Eth simbèu a de servir entà representar era collectivitat e eth territòri e non se sage d'ua frivolitat.

AUÉ.
SUPLEMENT SETMANAU DETH DIARI.

DISSABTE 28 DE DESEME DE 2002 N. 42.

Vesins de Gausac auràn d'indemnizar ara pedania pes sues 20 vivendes.

Eth consistòri demane as proprietaris era crompa d'un terren entà equipaments.
Comence era regulacion dera Pleta Baricauba dempús de bastida.


Ena amassada deth plen der ajuntament de Vielha-Mijaran s'aprovèc eth convèni urbanistic der edifici "Pleta de Baricauba".
Redaccion Victòria Garcia.

V. Garcia.

Eth plen deth Consistòri de Vielha-Mijaran aprovèc per unanimitat eth convèni urbanistic enter eth predit, era EMD de Gausac e es proprietaris der edifici "Pleta Baricauba" de Gausac. Aguest a coma objècte obtier solèr entà usatge public que permete era proteccion des entorns dera glèisa de Sant Martin de Gausac, atau coma arténher terren entà equipaments publics. Per un aute costat, se regularizarà er edifici dera "Pleta de Baricauba" de Gausac qu'a pendent d'execucion era resolucion deth Conselhèr de Politica Territoriau sus er expedient de reposicion dera legalitat urbanistica infringida. Aguesta resolucion ei de dificil compliment pr'amor deth naut còst economic dera reposicion materiau des locaus e pr'amor qu'afècte a tresaus persones que non an cometut era infraccion urbanistica, que consistís en bastiment de 20 lotjaments, d'ua mieja de 35 mètres quarrats, enes baishi der edifici qu'èren destinats a plaçar-i burèus e magasèms. Es proprietaris se comprometen a cedir ar Ajuntament de Vielha e ara EMD de Gausac, a títol gratuït, era totau proprietat d'uns terrens plaçadi ath darrèr dera glèisa de Gausac e deth terren rustic de BADO. Era finalitat ei obtier er objècte deth convèni. Er Ajuntament, pera sua part, aurà de modificar, de manèra puntuau, es normes subsidiàries qu'afecten as terrens abantes nomentats, que passarien a èster urbans. Tanben aurà de crear un plan especiau parallèl ar anterior que traspasse era densitat deth terren de Baricauba ad aguesta unitat d'actuacion. Era equipa de govèrn de Vielha-Mijaran se compromet a liurar as proprietaris des lotjaments illegaus era licéncia de prumèra ocupacion atau coma a declarar restituïda era legalitat urbanistica transgredida.

Vielha demane 128.000 èuros as arquitèctes e as asseguradores deth Palai de Gèu.

Era estapa reina dera "Vuelta ciclista a España" aurà lòc en tèrres araneses.

AUÉ 28 DISSABTE, DE DESEME DE 2002.

II.

Vielha demane 128.000 èuros as arquitèctes deth Palai de Gèu.
Eth jutge accèpte era denóncia pes taques d'umiditat apareishudes qu'obliguèren a barrar es installacions.
Redaccion Vielha (Castièro).
Er Ajuntament de Vielha-Mijaran a amiat tàs Tribunaus ar arquitècte e as responsables tecnics que bastiren eth Palai de Gèu pr'amor des taques d'umiditat apareishudes ena installacion, concretament ena zòna des piscines. Eth Jutjat d'Instruccion numerò 2 de Lhèida a acceptat eth tramit dera demana presentada peth Consistòri contra era equipa d'arquitèctes e, tanben, contra es companhies asseguradores per'mor qu'aguestes se n'encueden qu'era relacion des contractes d'òbra curbisquen quinsevolh tipe de problèma estructurau qu'apareishe ena òbra dempús deth sòn liurament. Er Ajuntament sollicite ua indemnizacion de 128.000 èuros pera umiditat qu'apareishec ena zòna des piscines e que provoquèc eth barrament deth complèxe esportiu pendent desparièrs mesi pr'amor dera sua reparacion. Aguesta demana sosten tanben qu'er edifici auec problèmes arquitectonics qu'ocasionèren ua despena extraordinària en reparacions qu'auec d'assumir eth Consistòri aranés. Eth Palai demorèc barrat ath public, cossent tamb toti es partits politics der ajuntament de Vielha, pendent era sua reparacion. Eth Consistòri auec d'invertir mès de 50.000 èuros en ua prumèra avaloracion entà arturar aguesti problèmes. Eth Palai de Gèu se bastic en 1.991 e des dera sua inauguracion a patit es conseqüéncies dera umiditat en tota era installacion.

Brèus.
Unitat d'Aran prepause era creacion d'un Parc Culturau en parçan aranés.
Eth partit Unitat d'Aran a presentat ua prepausa alternatiua ath Parc Naturau nomentada Parc Culturau. Aguesta figura aurà coma objectius dotar ath parçan d'ua mèrca toristica que definisque paramètres de qualitat e contaròtle que preserven e que possen ua imatge de mèrca, atau coma definir e armonizar es politiques toristiques e culturaus en tot persutar enes valors pròpris deth territòri. Atau madeish preten possar era restauracion e difusion der auviatge arquitectonic aranés, ath delà de considerar eth miei naturau aranés coma un encastre d'accion integrada a on eth respècte pera qualitat der entorn a d'èster compatible damb eth desvolopament dera activitat economica. Fin finau tanben vò possar era proteccion der urbanisme tradicionau aranés, en tot sauvar era imatge e estructura des nuclis istorics. Eth secretari generau d'UA, Francesc Boya, didec qu'entà poder arténher aguesti objectius eth Parc Culturau aurà de constar d'un organ gestor, presidit peth sindic d'Aran, e damb representacion municipau; d'un organ assessor format per persones dera societat culturau e civiu aranesa; d'un reglament aprovat peth Plen deth Conselh Generau d'Aran; e d'un pressupòst entath finançament d'aguestes actuacions. Aguest darrèr anarie a cargue deth govèrn aranés, des municipis aranesi, des empreses collaboradores e de ues autes administracions. Per un aute costat, eth Parc Culturau aurie d'auer tanben, segontes Boya, un plan director d'actuacions que potencièsse era istòria, era cultura, era lengua, eth paisatge, es tradicions e eth torisme entà hèr-ne, dera Val d'Aran, un territòri sostenible.

Invertiren mès de 50.000 èuros entà poder apariar era umiditat.

Eth Palai de Gèu de Vielha ei plaçat ena zòna deth solan ath cant der arriu.

AUÉ.


Agenda.
CONVOCATÒRIES .
Era ONG "Basureros del mundo" recicle es tòns mericles de solei o graduadi entà ajudar as africans. Lòc de recuelhuda Optica Aran, ena avenguda Pas d'Arró nº21 de Vielha. EXPOSICIONS Arties s Exposicion de "Bruisheria e objèctes estonants e fantastiques creatures" ena sala der Ajuntament d'Arties. Deth 7 de deseme enquiath 27 de hereuèr. Orari: De deluns a diuendres de 16:00 a 22:00 ores. Dimenjades e hestius, maitins de 12:00 a 14:00 e tardes de 16:00 a 22:00 ores.

Exposicion "Dali: Las esculturas 1.969-1.976". Dubèrta a compdar d'aué e enquiath 25 de hereuèr. Es desparières escultures seràn expausades en Parador d'Arties. 

CINE. Vielha. Aguesta setmana en cinèma de Vielha se projècten es pellicules "Miedo.com", "El planeta del tesoro" e "Al limite de la verdad". Entà mès informacion consultatz es pannèus informatius.


Servicis.
CONSELH GENERAU. OFEA (FOMENT ARANÉS). TORISME VAL D'ARAN.

MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME. VIELHA. CORRÈUS. NOTARIA.

AUÉ.
EDITE: PREMSA CATALANA S.A. ELABORACIÓN: GRUPCAT.

RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ 28 DISSABTE, DE DESEME DE 2002.

III.

CASTIÈRO.
Arturen es explosions deth nau tunèl enquia gèr.
Redaccion VIELHA.
Es explosions deth nau tunèl de Vielha demoraràn arturades enquiath pròplèu 7 de gèr. Es tecnics que dirigissen es petades dideren que pendent eth periòde des vacances de Nadau es trabalhs deth nau pas sosterranh se limitaràn ara installacion dera linha electrica, bastiment de murs e transpòrt de maquinària entar airau traucat. Eth Ministre de Foment, Francisco Álvarez Cascos, informèc as mejans de comunicacion qu'"en cap de cas se paralisaràn es trabalhs deth nau tunèl de Vielha pendent es hèstes de Nadau". Eth titular de Foment higec qu'"es explosions s'ajustaràn a dates e ores que non afècten ne era seguretat des persones ne eth transit". Per un aute costat eth Servici Catalan de Transit (SCT) informèc que se s'arturen es explosions non i aurà eth besonh de qu'enes pròplèu dies s'agen de hèr barraments intermitents. Atau madeish eth STC higec era possibilitat de qué ues autes circonstàncies des trabalhs podessen obligar a barrar ath transit en quauqui moments.

CASTIÈRO.
ETAPES DAMB DIFICULTATS MONTANHOSES. Ueitau etapa.
Cauterets Argelés Gazost Loucrup.

Dissabte, 13 de Seteme.

Nauau etapa. Vielha.

Diumenge, 14 de Seteme.

Pendent eth Nadau non se haràn pas talhs en pas peth tunèl.

ALBERT G.F.

Perfils per a on passaràn es ueitau e nauau estapes dera 58au edicion dera "Vuelta Ciclista a España"

Aran protagonista dera estapa reina dera "Vuelta Ciclista España".
Eth Plan de Beret serà era fin d'estapa e Vielha eth scenari dera gessuda en ua estapa de 176 Km qu'acabarà en Andorra.
Redaccion VIELHA.
Era setmana passada se presentèc en Madrid era 58 au "Vuelta Ciclista a España". Ua edicion ena qu'Aran serà protagonista, donques era estapa reina (Cauterets-Plan de Beret) finalizarà en tèrres araneses. Melcior Mauri, reconeishut ciclista guanhador dera edicion der an 1.991, siguec qui se n'encuedèc de presentar aguesta estapa que se desvoloparà eth dia 13 de seteme. Aguesta constarà d'un recorrut de 166 quilomètres e passarà pes mitics Pòrts d'Aspin, Peyresurde e Portilhon, entà acabar en Plan de Beret (zòna a on ei plaçada era estacion d'esquí de Baquèira Beret) a 1.890 mètres de nautada. Londeman, eth 14 de seteme, Vielha serà eth scenari de gessuda d'ua estapa de 176 quilomètres que circularà peth Pòrt dera Bonaigua (2.027 mètres) en Naut Aran e peth Pòrt deth Cantó entà finalizar en Andorra. Torisme Val d'Aran, en representacion des empresaris dera Val, der Ajuntament deth Naut Aran, de Baquèira Beret e der Ajuntament de VielhaMijaran, a possat fòrt per aguest eveniment convençut dera sensibilitat qu'es aranesi an pes competicions esportiues en generau, pes pròpries carateristiques deth territòri, pera nauèra creacion deth Centre BTT Val d'Aran e, en definitiua, peth gust ena practica deth ciclisme existenta en parçan. De un aute biais eth director de Torisme Val d'Aran, Manuel Español, aufric as alumnes de Torisme dera UAB ua conferéncia sus era Evolucion e eth modèl toristic aranés.

CASTIÈRO.
Era non-vesita deth Rei a Aran damnatjarà era ostalaria en generau.
Redaccion VIELHA.
Eth territòri aranés enguan non serà vesitat, pendent aguestes hèstes de nadau, ne pes Reis d'espanha, ne peth Princep Felip, ne peth President deth Govèrn, José María Aznar e era sua familha. Aguest hèt, ça'm par, damnatjarà era ocupacion otelèra, eth comèrç e es restaurants dera Val d'Aran segontes informèc eth President deth Grèmi d'Ostalaria dera Val d'Aran, José Antonio Serrano. Era preséncia dera Familha Reiau e deth President deth Govèrn ena Val d'Aran implique eth desplaçament d'enter 1.500 e 2.000 persones que tanhen a còssi de seguretat, as sues familhes e as periodistes que se botgen entà informar dera vesita d'aguestes personalitats.

Era darrèra setmana se celebrèc er acte de conmemoracion adreçat as bailes e còssos qu'an format part der Ajuntament de Vielha-Mijaran des der an 1.979. A toti eri se les aufric un rebrembe e posteriorament un dinar de Nadau.

AUÉ 28 DISSABTE, DE DESEME DE 2002.

IV.
Ara que i èm.
Jusèp Lois Sans.

Era sua coneishuda escultura nomentada "Carmen" ei inspirada ena dançaira aperada Era Chunga.

Pirenèus.

Exposicion des escultures de Dalí en Arties.
C. ARTOLA.

Redaccion Arties (ARTIES E GARÒS).
Contactèc damb era avantgarda intellectuau deth moviment surrealista en París e posteriorament en Itàlia damb eth Renaishement e eth Barròc.
Eth Parador d'Arties acuelherà, des deth 28 de deseme e enquiath mes de hereuèr, ua mòstra d'escultures de Salvador Dalí nomentada "Dalí Es escultures 1.969-1.976". Aguesta mostrarà ua vintea d'òbres qu'includiràn, entre d'autes, eth celèbre "Cristo de San Juan de la Cruz" en aumenatge a Marcel Duchamp, "Mujer desnuda subiendo la escalera" e era coneishuda òbra de "Carmen" inspirada ena dançaira de flamenc La Chunga. Salvador Dalí siguec coneishut internacionaument coma un des gènis dera pintura deth sègle XX. Es sòns merits coma escultor an dromit tostemp ena ombra dera sua extraordinària reputacion coma pintor. Totun, Dalí tostemp se sentic atirat pera tridimensionalitat, per art deth volum e der espaci, des d'aquerò mès ponin enquia çò de mès monumentau. Aguestes òbres que sigueren creades enter 1.969 e 1.976 ena sua casa de Port Lligat, setiat ath cant dera sua piscina, se realizèren iniciaument en cera modelada. D'aguesta faiçon es escultures aquerissen aqueres formes trendes, cambiantes e plies de clarescurs que les caracterizen. Era colleccion siguec engendrada en ua atmosfèra de plaser e independéncia, de manèra que Dalí la dotèc de tota era sua genialitat e fòrça creadora en tot convertir-la en un lenguatge expressiu tridimensionau. Aguest artista, rebèl e desconvenent, geniau e excentric, singular e allucinat, neishec en Figueres en mai de 1.904. Des de ben petit pintèc, estudièc e escriuèc, en tot arribar a èster un gèni, un gèni culte. Coma mòstra podem concludir que totes es sues manifestacions artistiques an ua basa conceptuau. Des de ben joen, Dalí, marchèc entà Madrid entà corsar ena Academia des Bères Arts de San Fernando es sòns estudis. Dempús, en París contactèc damb era avantgarda intellectuau deth moviment surrealista e, en Itàlia damb eth Renaishement e eth Barròc. Mès cau remercar qu'eth sòn art e es sues òbres non poden pas deslaçar-se dera sua persona, donques tot açò formaue eth sòn pròpri "jo". Dalí moric en Barcelona en 1.989.

Eth passat 17 de deseme eth Parlament de Catalonha aprovèc era creacion der Institut de desvolopament deth Naut Pirenèu e Aran. Eth projècte auec eth supòrt de toti es grops. Açò està ben, mès coheissi que non m'agrade. Eth nòm der Institut plantege un respècte pera identitat aranesa en híger eth nòm d'Aran d'ua forma especifica, mès era redaccion dera Lei ja a contenguts que mensprèden e condicionen eth caractèr autonòm dera Val d'Aran en tot assimilar eth nòste territòri a un parçan mès der "Alt Pirineu". Tot aquerò que non sigue eth resultat d'ua decision sobeirana dera Val d'A ran d'apropar-se as parçans o territòris catalans, espanhòus o francesi e, que per contra, vengue impausat des d'instàncies parlamentàries o governamentaus (de Barcelona o de Madrid), non me shaute pas. Nosati èm massa petits entà hèr a sénter tamb claretat era nòsta votz en un conglomerat a on se i manifèsten en regim d'egalitat cinc parçans mès. Non m'estone qu'age calut enfrontar-se damb eth Patronat deth Parc d'Aigüestortes, pr'amor que se prenien decisions qu'afectauen ath nòste territòri sense auer-mos en compde. Cau demorar eth desvolopament dera Lei, eth plaçament dera sedença, er equilibri (desequilibri) territoriau des representants e dirigents, es pressupòsti,... entà auer-ne ua idèa mès clara. Peth moment me semble un camin que condusís entara setau vegueria, era deth Pirenèu, ena que jamès è creigut. Catalonha a d'articular-se en sies (o sèt) vegueries e un territòri especific (era Val d'Aran). Non existís eth Pirenèu, existissen es Pirenèus que contien desparières cultures e identitats que depassen er espaci montanhut. Entre Vielha e Barcelona non cau estructures administratiues intermieges.

AUÉ.
SUPLEMENT SETMANAU DETH DIARI.

DISSABTE 4 DE GER DE 2003 N. 43.

Vielha aurà eth sòn pròpri palai d'espòrts ath cant deth Palai de Gèu.

Foment concedís 1.050.000 èuros entà reabilitar eth centre istoric de Vielha.
Mès de 215 mil èuros entà recuperar eth camin deth Pòrt de Vielha.


V. Garcia.
Eth nau Palai d'espòrts serà plaçat ath cant der actuau Palai de Gèu entà poder utilizar es servicis dejà existents.

Redaccion Victòria Garcia.
Eth cap-lòc dera Val d'Aran se dotarà d'un palai d'espòrts a on se poirà practicar bàsquet, fotbòl sala, voleibòl, badmintòn, handbòl, tanben i aurà ua pista de fronton e un rocòdrom. Eth complèxe esportiu serà plaçat ath cant deth Palai de Gèu e ocuparà ua superfícia de 3.338 mètres quarrats. Començarà a bastir-se ena primauera. Atau madeish, es servicis existents en Palai serviràn entà curbir es deth nau pavelhon d'espòrts, segontes didec eth còsso der Ajuntament de Vielha, Joan Riu. Aguest palai supausarà ua inversion de 2,6 milions d'èuros, finançadi per ua subvencion de 600.000 èuros dera Direccion Generau d'espòrts dera Generalitat e per 480.000 èuros artenhuts dera venda d'un terren dera Fondacion Ensenhança Val d'Aran. Riu didec qu'entà poder bastir aguest palai Vielha auec de dar de baisha toti es auti equipaments esportius existents. Eth consistòri de Vielha a previst un pressupòst de 2.100.000 èuros entara reabilitacion deth centre istoric, que serà finançat en un 50% per ua subvencion deth Ministèri de Foment e era rèsta l'aurà d'arténher eth pròpri consistòri. Era reabilitacion consistirà en apariar eth pònt deth cap dera Vila e es accèssi, empeirar es carrèrs entar emplec des pedanhs e bastir 3 passarèlles. Er ajuntament a artenhut tanben ua subvencion, de mès de 215.000 èuros, deth Ministèri de Miei Ambient entà recuperar er antic camiau que va enquiath Pòrt de Vielha. Er alcalde de Vielha, Pau Perdices, didec qu'aguest serà prepausat entà èster camin Xacobeo. Pera sua part, Riu didec qu'aguesta prepausa a de basar-se ena recuperacion d'un camin que quauqui aranesi dejà an hèt e persutèc "que non volguen inventar arren de nau, senon que sagen de recuperar çò qu'ei ua realitat".

Nauta ocupacion pendent aguestes hèstes despient des nautes temperatures.

Naut Aran met en foncionament un servici de grua entàs coches mau parcats.

AUÉ 4 DISSABTE, DE GER DE 2003.

II.

Nauta ocupacion otelèra entà cap d'an despient deth temps.
Era manca de personalitats non a influït ara ora de trigar eth parçan aranés coma destinacion nadalenca.
Redaccion Salardú (PUJÒLO).
Pendent es darrères setmanes, es nautes temperatures, provocades peth front caud que passaue per Catalonha, an afectat ath Pirenèu. Ena estacion d'esquí de Baquèira Beret, era temperatura a estat fòrça mès nauta de çò qu'ei abituau entad aguestes dates e a provocat qu'era nhèu non s'age podut mantier en condicions optimes, en tot trapar atau ua nhèu de qualitat umida, dura o primauera. Ath delà eth celh s'a vist amendrit pera umiditat e era broma.Totun, eth cambi meteorologic anonciat entà cap d'an provoquèc ua baishada des temperatures e nheuades, en tot ajudar atau a melhorar era qualitat e quantitat dera nhèu. Entad açò qu'ei ara avaloracion en sector otelèr aguesta a estat fòrça positiua, donques superèc eth 90 per cent d'ocupacion enter es dies 29 e 3 de gèr.

Atau madeish, se prevé qu'aguesta s'alongue enquia Reis. Eth hèt de qu'enguan non agen vengut es desparières personalitats der encastre politic e dera familha reiau damb es sòns corresponents agents de seguretat non a influït ena ocupacion ostelèra qu'a estat deth 100%. "Enguan s'a podut recuperar, maugrat tot, era ocupacion totau", didec eth director deth Grèmi d'Ostalaria dera Val d'Aran, Jose Antonio Serrano, que higec qu'era publicitat indirècta que recep era Val d'Aran per part de toti es mejans de comunicacion, damb era preséncia d'aguestes personalitats, enguan non a auut lòc.

Brèus.
En gèr comencen corsi de formacion tà trabalhadors deth sector dera ostalaria.
Eth Conselh Generau d'Aran a premanit uns corsi de formacion entàs trabalhadors deth sector dera ostalaria que son en actiu. Aguest cors nomentat "Gestion de Pymes" a coma objectiu qu'aguesti professionaus dera ostalaria poguen arténher es coneishements basics entà amiar era comptabilitat dera empresa. Aguesti corsi se realizaràn ena aula de formacion deth Conselh. S'impartiràn deth 8 de gèr enquiath 10 de hereuèr, toti es deluns e dimèrcles de 18 a 21 ores. Totes es persones interessades poiràn inscriuer-se ena sedença deth Conselh Generau d'Aran.
AUÉ.

Era ocupacion en sector otelèr siguec d'un 90% entà cap d'an.

Era estacion iuernau de Baquèira Beret a recebut ua nauta afluéncia de gent.


Torisme Val d'Aran preten qu'es establiments agen eth certificat de qualitat.
Er organisme autonòm, Torisme Val d'Aran, a anonciat era intencion de potenciar, laguens deth territòri aranés, era obtencion de certificats de qualitat ostalèra enter es desparièrs establiments toristics deth parçan. Segontes manifestèc eth director de Torisme Val d'Aran, Manuel Español, er objectiu entath aguest 2.003 ei qu'era màger part des negòcis toristics poguen obtier era distincion Q, de qualitat, que concedís er Institut entara Qualitat Toristica Ostalèra Espanhòla. Actuaument aguesta qualificacion sonque l'an obtenguda, ena parçan aranés, era estacion d'esquí Baquèira Beret e eth parador d'Arties. De un aute biais, cau remercar qu'era entitat Torisme Val d'Aran acorròpe un totau de 329 empreses restacades damb eth sector toristic aranés.

Agenda.
CONVOCATÒRIES. Era ONG "Basureros del mundo" recicle es tòns mericles de solei o graduadi entà ajudar as africans. Lòc de recuelhuda Optica Aran, ena avenguda Pas d'Arró nº21 de Vielha. EXPOSICIONS. Arties s Exposicion de "Bruisheria e objèctes estonants e fantastiques creatures" ena sala der Ajuntament d'Arties. Deth 7 de deseme enquiath 27 de hereuèr. Orari: De deluns a diuendres de 16:00 a 22:00 ores. Dimenjades e hestius, maitins de 12:00 a 14:00 e tardes de 16:00 a 22:00 ores.

ACTES. Vielha. Deman dimenge arriben es Reis d'Autan en Vielha. A compdar des 16,30 ores es Reis arribaràn en Gausac. Tàs 18,30 ores gesseràn en cavaucada entara plaça dera glèisa a on les receberàn er Alcalde e Còssos der Ajuntament de Vielha-Mijaran qu'aufriràn un vin caud entà toti es assistents. Tàs 19,30 ores es Reis despartiràn mochets en cine de Vielha.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS. NOTARIA. 
AUÉ.
EDITE: PREMSA CATALANA S.A. ELABORACIÓN: GRUPCAT.

RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ 4 DISSABTE, DE GER DE 2003.

III.
PUJOLÒ.

CASTIÈRO.
UA participe enes jornades sus Torisme e Territòri.
Redaccion VIELHA.
Es jornades includissen un debat sus eth futur d'Aran.
Eth grop socialista Unitat d'Aran participarà enes Jornades "Torisme e Territòri", eth pròplèu 13 de gèr, en tot èster present ena taula redona sus "Quin futur peth torisme aranés" e expausar ua estrategia toristica e territoriau entà Aran. Atau madeish, eth Letrat Major deth Parlament d'Aragon e especialista en dret toristic, José A. Tudela, parlarà sus eth torisme de montanha e eth marc legislatiu. Eth Conselhèr deth govèrn balear, Celestí Alomà, participarà ena conferéncia sus es alternatiues entà un torisme sostenable damb er exemple balear. Aguestes jornades an estat organizades pera oficina parlamentària deth PSC-cpc entà tractar desparièrs tèmes, per exemple, er assolidatge deth torisme pendent es darrèrs ans coma alternatiua economica des zònes de montanha o era indefinicion d'un modèu de gestion territoriau. Unitat d'Aran a convidat a participar a Torisme Val d'Aran, ath Grèmi d'Ostalaria, ara empresa Baquèira Beret e as professionaus d'urbanisme.

Eth consistòri deth Naut Aran a metut en foncionament eth servici d'ua grua entà esvitar problèmes de parcatge.

AUÉ.

Ua grua retirarà es coches mau parcats en Naut Aran.
Es veïculs sancionats auràn d'abonar ua taxa de 150 èuros, enter sancion e grua, entà poder recuperar eth sòn veïcul.
Redaccion SALARDÚ.
Era darrèra setmana er Ajuntament deth Naut Aran metec en foncionament un servici de grua damb er objectiu de melhorar era circulacion des veïculs deth municipi e atau esvitar qu'aqueri que son mau estacionats provòquen interferéncies as que circulen damb normalitat pes carrèrs dera zòna. Cau rebrembar qu'ei en aguesti dies de mès afluéncia de gent quan eth trànsit ei mès intens e es conductors dèishen es sòns veïculs en quinsevolh lòc. Eth foncionament d'aguest servici a estat frut d'un acòrd enter er Ajuntament deth Naut Aran, era estacion d'esquí Baquèira Beret e es Mossos d'esquadra. Per un aute costat, 150 èuros ei er impòrt deth servici dera grua e dera sancion per mau estacionament. Eth sancionat aurà d'abonar aguesta quantitat en moment que recuelhe eth sòn veïcul ena comissaria des Mossos d'esquadra. Atau madeish, eth consistòri deth Naut Aran dispause tanben de desparièrs dispositius en Vaquèira, Beret, Salardú, Arties e uns auti parçans dera zòna. Cau díder qu'aguest servici de grua ja se tenguie en moments puntuaus pera estacion de Baquèira Beret, sustot quan se produsie quauque problèma entara circulacion des coches. Damb aguesta naua grua municipau eth servici quedarà regularizat e es conductors que parquen mau eth sòn veïcul poiràn èster sancionats damb es corresponentes taxes qu'aplicaràn era grua e es Mossos.

CASTIÈRO.
Bon debut des esquiaires deth CAEI en GP Vall de Camprodon.
Redaccion VIELHA.
Era equipa infantila de competicion deth CAEI se desplacèc entara estacion d'esquí Vallter 2000 a on auec lòc eth GP Vall de Camprodon, pròva que daurís era sason d'esquí aupin infantil e puntuable entara Liga Catalana. Era pròva consistie en un gegant e un slalom mès, pr'amor deth mau estat dera nhèu es organizadors decidiren realizar dus slaloms. Eth club aranés compdèc damb un totau de dètz-e-ueit esquiaires des categories benjamins e aglòts, e obtiec sies pòdiums, dus sigueren entàs gojats e quate entàs gojates. Era avaloracion des infantils deth CAEI a estat plan bona en aguesta prumèra corsa de començament de sason.

Era passada dimenjada s'inaugurèc era FirAntic de Vielha. Aguesta exposicion, vesitada per mès de 1000 persones, barre aué es sues pòrtes. Mès de 50 antiquaris e restauradors expausen tot tipe de mòbles e esturments antics.

AUÉ 4 DISSABTE, DE GER DE 2003.


IV.
Ara que i èm.
Jusèp Lois Sans.
Discors ena Diputacion de Tarragona deth President catalan deth CAOC, en abriu de 2.002.

Senhalizar.
C.A.O.C.

Eth CAOC celèbre eth sòn XXV aniversari.
Redaccion BARCELONA.

"Occitània, cunhèra dera nòsta cultura, lengua e istòria, ara ei ua esperança entàs catalans laguens dera naua Euròpa", higec Garriga.
Eth Cercle d'Afrairament Occitano-Catalan (CAOC) ei ua entitat culturau sense ànim de lucre fondada en 1.978 e qu'enguan celèbre eth sòn 25 aniversari. Era sua origina neish dera iniciatiua de Josèp M. Batista damb era collaboracion d'enric Garriga e de Joan Amorós, es quaus decidiren bastir un nau afrairament occitano-catalan er 11 de junhsèga de 1977. Eth CAOC volie aumplir eth uet qu'era dictadura franquista auie provocat en suprimir era Oficina de Relacions Meridionaus qu'ère tutelada pera Generalitat e mantenguie es relacions damb Occitània e era promocion dera sua cultura. Maugrat es boni propòsits deth CAOC, es circonstàncies e es prioritats non an estat guaire favorables ara idia de fomentar era cultura catalano-occitana en gran espaci que s'esten des des Alps enquiar Atlantic e Guardamar. Despient de tot, eth CAOC a contunhat eth sòn trabalh de difusion deth hèt occitan en Catalonha e deth hèt catalan en Occitània. Des de 1978 era associacion trabalhe intensament enes relacions catalano-occitanes, donques aguest ei eth capítol mès important dera projeccion exteriora catalana.

Segontes eth president dera associacion CAOC en Catalonha, Enric Garriga, "projectar-se en Occitània ei agranir eth nòste espaci culturau en tot ajudar es interèssi, de tot tipe, de Catalonha damb ua grana diferéncia respècte ara rèsta de vesins: qu'èm coraument ben acuelhuts". "Occitània, cunhèra dera nòsta cultura, lengua e istòria, ara ei ua esperança entàs catalans laguens dera naua Euròpa des liber tats des pòbles". Catalonha entàs occitans ei er ideau e modèu unic dera sua futura renaishença" higec Garriga. De ua auta faiçon, aguesta associacion, que participèc en 1978 en Manifèst de Muret e en 1993 en Manifèst de Pàmies, contunharà lutant pes sòns ideaus des de Catalonha e Occitània. Enguan eth CAOC a previst un programa d'activitats plan variat que començarà en gèr damb era presentacion d'un libre.

Eth costum de felicitar eth Nadau hè que diuèrses empreses e pòbles dera Val d'Aran pengen luminosi enes que se desire "Bon Nadau, Erós An Nau,..." Son toti en aranés; mès i a era excepcion en airau comerciau de Caprabo a on n'an penjat dus que feliciten en catalan. Tà meté'c en aranés, se vòlen, sonque an de cambiar ua letra de cada pannèu. Aguesta actitud ei en consonància damb es incongruéncies que trapam enes indicatius dera carretèra Salardú-Les. I trapam "Bossòst", "Bossost", "Bossóst" enes tres formes, ua corrècta e dues incorrèctes, i podem veir "Aubert" ena plaça d' "Aubèrt", "Aiguamoix" en lòc d' "Aiguamòg", trapam "Mont Corbau" escrit desseparat, "era Bordeta" en lòc d' "Era Bordeta", "eth Portilhon" en plaça d' "Eth Portilhon". Se i pòt veir "Vaquèira-Baqueira-Baquèira" ua des quaus ei corrècta lingüisticament, era auta a era correccion administrativa, e era auta ei un ibrid. Trapam en repetides ocasions "heliport" en lòc d' "elipòrt". Actituds mès valentes e compromeses tanben se i tròben; coma era der Ajuntament de Vielha qu'a escrit "Espitau" e "Centre Urban", o aqueth petit indicatiu de "Soïssa" que se trape ena redona de Vielha. Tanben, ena redona, podem veir "Gausach" en lòc de "Gausac". En Catalonha cau escríuer "Viella", mès ena Val d'Aran cau escríuer "Lhèida" en lòc de "Lleida" coma ei ara. Calerie veir escrit "Tolosa" e "França" en lòc de "Toulouse" e "France" coma trobam en aguesti moments. Cau méter "Sant Sebastian" e non "San Sebastian", "Estèrri" en plaça d' "Esterri", "Vilalhèr" per "Vilaller" e "Pòrt dera Bonaigua" per "Port de la Bonaigua" (antigament ère eth Pòrt de Pèires Blanques).

AUÉ.
SUPLEMENT SETMANAU DETH DIARI.

DISSABTE 11 DE GER DE 2003 N. 44.

Aran dejà a era competéncia entà gestionar es simbèus des èsters locaus.
Eth govèrn aranés poirà eméter informes sus èsters des simbèus locaus.

Eth govèrn aranés balharà assiténcia as èsters locaus enes escuts e drapèus.
V. Garcia.
Ena sedença dera Casa deth Senhor d'Arròs s'aprovèc eth traspàs de competéncies des simbèus des èsters locaus.
Redaccion Victòria Garcia.
Dijaus passat gessec publicat en Diari Oficiau dera Generalitat de Catalonha (DOGC) er acòrd de transferéncia de competéncies enter eth govèrn catalan e er aranés en matèria de simbèus des èsters locaus adoptat peth Plen dera Comission de Govèrn dera Generalitat-Conselh Generau d'Aran der 11 de deseme d'est'an passat. Eth traspàs d'aguesta competéncia permeterà ara Val d'Aran era oficializacion des simbèus des èsters locaus per miei d'aguest decret. De un aute biais, en relacion damb es competéncies traspassades, correspon ath govèrn aranés er exercici des foncions coma, per exemple, balhar assiténcia as èsters locaus entara elaboracion des projèctes d'escuts e de drapèus, eméter informes sus es expedients d'adopcion, reabilitacion, modificacion o escambi des simbèus des èsters locaus dera Val d'Aran. Tanben ne son sollicitar, prèviament ara aprobacion definitiua, era opinion d'ua institucion o persona de reconeishut prestigi e trajectòria en matèria eraldica e simbèus locaus de Catalonha; persutar ena inscripcion des simbèus oficializats dera Val d'Aran ena seccion corresponenta deth registre d'èsters locaus de Catalonha sense damnatjar era inscripcion que dejà age creat eth govèrn aranés en Registre. Aguest traspàs de competéncies e servicis ei efectiu des deth passat dia 2. Pera sua part eth Departament de Governacion e Relacions Institucionaus trameterà ath govèrn aranés es expedients relatius as simbèus des èsters locaus dera Val d'Aran que siguen en tramitacion. Eth Conselh Generau d'Aran a previst que pendent eth 2.003 siguen transferides totes es competéncies que li manquen.

Eth pòble de Les dispausarà d'un nau depòsit d'aigua a compdar deth mes de hereuèr.

Es mainatges de 6au deth CEIP Garona de Vielha comencen classes d'esquí.

AUÉ 11 DISSABTE, DE GER DE 2003.

II.

Les dispausarà d'un nau depòsit d'aigua entàs darreries de hereuèr.
Aurà ua capacitat de 500.000 mètres cubics e se fornirà damb era aigua provienta des Hònts de Mn. Joan.
Redaccion Les (Quate Lòcs).

Er Ajuntament de Les aurà finalizat entà darrèrs de hereuèr es trabalhs de bastiment d'un nau depòsit que provedirà damb mès aigua ath pòble. Aguest, qu'aurà ua capacitat de 500.000 litres, se fornirà damb era aigua provienta des Hònts de Mn Joan e portarà installat un sistèma d'automatisme que se poirà contarotlar des deth madeish Consistòri. Aguest mecanisme servirà entà poder saber era quantitat d'aigua que i a en depòsit e atau poder-la dosificar enes moments que sigue de besonh. Era iniciatiua de bastir un nau depòsit sorgic pr'amor dera manca d'aigua qu'auie eth pòble enes epòques de mès afluéncia toristica, donques ei quan mès aigua consumissen es otèls e quan eth debit ei mens abondiu. Segontes er alcalde de Les, Emili Medan, "aguest ère un des principaus problèmes que patie Les. Aguesta a estat era melhor via de solucion". Medan higec qu'"a compdar d'ara damb aguest depòsit, e es que dejà auíem, Les poirà provedir-se d'aigua sense cap de problèma". Enquia ara era poblacion auie dus depòsits, un de 100.000 litres, que s'avitalhaue deth barranc de Sant Antòni, e un aute de 150.000, qu'ei plaçat ath cant deth nau, e que se provedie des Hònts de Mn. Joan. Segontes Medan, aguesti depòsits supausaràn 750.000 litres d'aigua entà Les. Era ACA e eth pròpri Consistòri finançaràn aguest projècte, eth quau supausarà ua inversion de mès de 192.000 èuros.

Brèus.
Er Ajuntament deth Naut Aran recep un tot terren de Chrysler Jeep Iberia.
Dijaus passat, era empresa Chrysler Jeep Iberia autregèc ar Ajuntament deth Naut Aran un Jeep Cherokee coma mòstra d'arregraïment pera sua collaboracion pendent es darrèrs ans. Cau díder, qu'aguesta marca organize, per cincau an consecutiu, era exposicion des sòns coches ena zòna deth Naut Aran, per miei dera campanha promocionau "Territorio Jeep". Er acte se celebrèc en Prat d'Aloy de Salardú e i assistiren er alcalde deth Naut Aran, Victor Leon, coma maxima autoritat e era directiua de Chrysler Jeep Iberia. Aguest ei eth prumèr còp qu'era marca obsèquie ath parçan damb un tot terren.

Un totau de 750.000 litres d'aigua provediràn ath pòble de Les.

Eth nau depòsit d'aigua de Les aurà ua capacitat de 500.000 litres d'aigua.

AUÉ.

Vilamòs aurà ua naua presa d'aigua entà provedir Era Bordeta.
Er Ajuntament de Vilamòs a iniciat es trabalhs d'ua naua captacion d'aigua qu'aurà de provedir, a compdar deth pròplèu an, ath pòble d'era Bordeta. Aguesta presa implique eth bastiment d'un conducte de quate quilomètres que portarà era aigua des Uelhs dera Hònt enquia un depòsit damb capacitat de 500.000 litres. Per un aute costat, aguesti trabalhs an supausat ua inversion de 132.000 èuros provients dera Agéncia Catalana dera Aigua. Eth Consistòri tanben començarà a installar, a compdar d'aguest mes de gèr, un hilat de distribucion enes lotjaments gràcies a ua subvencion de 72.000 èuros provients deth Plan Unic d'Òbres e Servicis dera Generalitat. Er Ajuntament prevé tanben bastir ua depuradura.

CONVOCATÒRIES.
Era ONG "Basureros del mundo" recicle es tòns mericles de solei o graduadi entà ajudar as africans. Lòc de recuelhuda Optica Aran, ena avenguda Pas d'Arró nº21 de Vielha. 
EXPOSICIONS.
Arties. Exposicion de "Bruisheria e objèctes estonants e fantastiques creatures" ena sala der Ajuntament d'Arties. Deth 7 de deseme enquiath 27 de hereuèr. Orari: De deluns a diuendres de 16:00 a 22:00 ores. Dimenjades e hestius, maitins de 12:00 a 14:00 e tardes de 16:00 a 22:00 ores.
Exposicion "Dali-Las esculturas 1.969-1.976". Dubèrta a compdar d'aué e enquiath 25 de hereuèr. Es desparières escultures seràn expausades en Parador d'Arties. CINE

Servicis.
CONSELH GENERAU. OFEA (FOMENT ARANÉS). TORISME VAL D'ARAN. 
Vielha s Aguesta setmana en cinèma de Vielha se projècten es pellicules "Ghost Ship (Barco fantasma)" e "El esmoquín". Entà mès informacion consultatz es pannèus informatius.

MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS. NOTARIA.

AUÉ.
EDITE: PREMSA CATALANA S.A. ELABORACIÓN: GRUPCAT.

RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ 11 DISSABTE, DE GER DE 2003.

III.
CASTIÈRO.
Reprenen es trabalhs deth tunèl dempús des vacances.
Redaccion VIELHA.
Es trabalhs de bastiment deth nau tunèl de Vielha se repreneren dimars passat dempús d'auer-se paralisat pendent es hèstes de Nadau. Es trabalhs an tornat a començar a plen rendement e damb toti es trabalhadors. Es òbres de horadament son mès auançades pera boca sud dera naua galeria que pera boca nòrd.

Un tarcumèr de 250.000 mètres cubics ena boca nòrd.
Es explosions, qu'obliguen a talhar eth trafic per precaucion pendent ues menutes, an permetut horadar ena boca sud ath torn d'uns 100 mètres de montanha. Eth horadament deth nau tunèl de Vielha implicarà era abilitacion de dus tarcumèrs entà depausar es materiaus que demoren dempús des explosions. Un d'aguesti depòsits se plaçarà ena boca nòrd e aurà ua capacitat de 250.000 mètres cubics de tarcums. Per un aute costat, ena paret de hormigon, plaçada ena entrada dera boca sud deth nau tunèl, se i depausaràn pèires, calhaus e tèrra enquia caperar-la e dempús serà repoblada forestaument entà atau poder redusir er impacte ambientau que se pogue ocasionar en territòri.

Es escolans de 6au d'eP deth CEIP Garona de Vielha receberàn classes d'esquí toti es dimèrcles enquiath mes d'abriu.

AUÉ.

Es mainatges de 6au deth CEIP Garona comencen classes d'esquí.
Er Ajuntament de Vielha-Mijaran, eth govèrn d'Aran, era E.E.E., Baquèira Beret e eth pròpri CEIP Garona collabòren en projècte.
Redaccion VIELHA.
Dimèrcles passat s'inicièren es classes d'esquí entàs mainatges de 6au d'e.P. deth CEIP Garona de Vielha. Aguesta iniciatiua siguec plantejada peth Conselh Escolar Municipau, associacion que siguec fondada en an 2.000 e qu'acorròpe a representants de pairs, escolans e professors, atau coma ar Ajuntament de Vielha-Mijaran. Segontes eth baile de Vielha-Mijaran, Pau Perdices, "nosati balhèrem supòrt ara prepausa, donques pensam qu'ei ua bona oportunitat entà dar a conéisher aguest espòrt tant important en territòri". De un auta faiçon, aguesta activitat, de caractèr non obligatòri, se realizarà enquiath pròplèu mes d'abriu pendent toti es dimèrcles dera 1 deth meddia enquias 5 dera tarde. Aguestes 14 sessions auràn un còst de 53 èuros per escolan. D'un totau de 70 escolans qu'enguan corsen 6au, 53 participen ena activitat. En aguest projècte an collaborat eth Conselh Generau d'Aran, en tot facilitar eth transpòrt des mainatges enquiara estacion; era empresa Baquèira Beret S.A., en tot balhar es forfaits de dia gratuïts ad aqueri mainatges que non l'an; era Escòla Espanhòla d'esquí, en tot amendrir eth prètz des classes d'esquí; er Ajuntament de Vielha-Mijaran en tot subvencionar 30 èuros per mainatge e en tot facilitar equipes d'esquí ad aqueri que non n'auien; eth CEIP Garona, qu'entre d'auti ahèrs a modificat es oraris des classes; e es professors, que de manèra voluntària s'an involucrat en aguest projècte.

CASTIÈRO.
Inauguren era exposicion "Es Uelhs d'Aran" en Casino de Barbazan.
Redaccion VIELHA.
Era exposicion "Es uelhs d'Aran" s'inaugurèc dijaus passat en Casino de Barbazan, qu'ei plaçat a pògui quilomètres de Saint Gaudens (França). Eth Conselh Generau d'Aran signèc un convèni damb era directora deth Casino de Barbazan entà qu'era mòstra sigue expausada pendent tot eth mes de gèr. Cau rebrembar que poderem gaudir d'aguesta exposicion pendent er ostiu ena glèisa de Sant Joan d'Arties e dempús ena sala d'exposicions de Les. Era exposicion ei compausada per mès d'un centeat de fotografies de gent de mès de 80 ans, der explic des sues viuences ath long dera sua vida, atau coma materiau diuèrs que rebrembe un temps passat.

Dijaus passat, s'inaugurèc en Casino de Barbazan era exposicion de fotografies "Es uelhs d'Aran" dera fotografa aranesa Teresa Mas. Eth govèrn aranés signèc un convèni damb era directora deth Casino entà poder portar-i era predita exposicion.

AUÉ 11 DISSABTE, DE GER DE 2003.

IV.
Ara que i èm.
Jusèp Lois Sans.

Pirenèus (II).
I a un document programatic sus era division territoriau de Catalonha que propòse reduïr eth numerò de comarques pr'amor dera efectivitat operativa, entà economisar còsti, facilitar servicis e arténher subvencions europees. En aguesta propòsta, eth territòri aranés demore includit ena comarca deth Pirinèu Occidentau, formada pera actuau Val d'Aran, era Nauta Ribagorça, eth Palhars Sobirà e ua part deth Palhars Jussà. Era capitau ei Sòrt entà apropar era relacion damb Lhèida. Era lengua ei en cada cas era dera majoria des ciutadans de cada municipi, decidit peth plen municipau,..." Evidentament, tot açò ei producte dera inventiva e semble tot sense sentit, mès non ei tant estranh. Aragon a ua comarcalizacion a on es territòris de cultura catalana o aragonesa formen part de comarques damb pòbles castelhans. Ciutats importantes de cultura catalana an perdut era capitalitat. Eth Projècte de Lei des Lengües d'Aragon, que non s'a aprovat e que non se vò aprovar, da as Ajuntaments potestat entà decidir era lengua deth territòri, talament coma ac hè era "Lei des Lengües" d'Itàlia; es parròquies catalanes s'an segregat de Catalonha,... Sense parlar des guèrres es invencions territoriaus e es divisions nacionaus son en procès de contunha expansion. Giscard d'estaing, expresident dera Republique e actuau President dera Region Auvernnha, hè consideracions e propòstes d'amassar en ua soleta es regions de Lemosin e Auvernha. Tot açò ac hè sense cap de consideracion pera occitanitat deth territòri. Cau didec clarament: en Catalonha non existís eth Pirenèu; en tot cas existissen es Pirenèus que coma minim son compausats peth Pirenèu Catalan e eth Pirenèu Occitan (o Aranés).

Es Reis d'Autan tanben se fotografièren damb es personalitats politiques der Ajuntament de Vielha e Mijaran.
V. Garcia.

Es Reis d'Autan tanben arribèren ena Val d'Aran.
Victòria Garcia, VIELHA (CASTIÊRO).
"Es presents des mags a Jesús sigueren òr de Melcior, eth de peublanc e mès vielh; encens de Gaspar, eth ròi; e mirra de Baltasar, eth nere".

Es Reis d'Autan arribèren ena Val d'Aran dimenge passat entà vesitar as mainatges e mainades aranesi. Rebrembem era istòria d'aguesti Reis. Segontes conde era tradicion e era glèisa catolica en Evangèli de Sant Matèu aguesta comence en tot díder que "Quan Jesús neishec en Betleèm de Judea, ena epòca deth Rei Eròdes, uns mags qu'arribauen d'autan demanèren a on ère eth Rei des judius qu'auie neishut, pr'amor qu'auien vist en autan era sua estela e volien adorar-lo. Eth Rei Eròdes en enténer açò convoquèc as principaus sacerdòts e escrivans entà demanar-les a on auie de néisher eth Crist, eri li contestèren qu'en Betleèm de Judea, donques atau ère escrit peth profeta. Alavetz, Eròdes en tot cridar en secret as mags, endonvièc era data en qu'auie apareishut era estela que les amiaue. Les envièc entà Betleèm entà informar-se sus eth mainatge e entà que l'avisessen un còp l'auessen trobat, donques eth tanben volie adorar-lo. Dempús partiren en tot seguir era estela que les amièc enquia que s'arturèc en lòc a on auie neishut eth mainatge. Entrèren en gripiau a on i demoraue Jesús damb Maria, era sua mair, e l'adorèren e aufriren presents.

Melcior, eth mès vielh e damb peublanc li aufric òr, Gaspar eth ròi e sense barba, encens e Baltasar de raça nera e damb barba, mirra. Avertits, en sòns, de qué hugessen d'eròdes, se'n tornèren tara sua tèrra per un aute camin". Aguesta tradicion populara a arribat enquias nòsti dies en tot portar presents as mainatges bravi e carbon as que non n'an estat tant pendent er an. En Aran arribèren fòrça cansats donques autan ei plan luenh, recuelheren es cartes des mainatges qu'encara non les ac auien dat e dempús gesseren en cavaucada entà Vielha a on sigueren recebuts per tota era mainadera e es sòns familhars. Eth baile e es còssos acompanhèren a SS. MM pendent eth discors que heren des deth balcon der Ajuntament. Dempús era mainadera se podec fotografiar damb es Reis e, en tot córrer, se n'anèren entà casa a sopar e dromir, mès non sense abantes deishar-les un shinhau de minjar e béuer.

AUÉ.
SUPLEMENT SETMANAU DETH DIARI.

DISSABTE 18 DE GER DE 2003 N. 45.

Era comission de seguiment deth Plan d'excelléncia s'amasse per prumèr còp.
Era dotacion pressupostària entad aguesta annada serà d'uns 600.000 èuros.

V. GARCIA

Dimars passat se celebrèc era prumèra amassada dera comission de seguiment deth "Plan d'excelléncia Toristica dera Val d'Aran" que, de forma trimestrau, s'amassarà entà hèr eth seguiment de totes es accions qu'a previstes pendent es pròplèu tres ans. Aguestes accions seràn coordinades per miei d'un gerent que les gestionarà damb eth Conselh Generau d'Aran. Era amassada siguec presidida peth Sindic d'Aran, Carlos Barrera, e per un representant dera Secretaria General de Turismo deth Ministèri d'economia, David Martin. Entar acte tanben i assistic un representant dera Direcció General de Turisme dera Generalitat de Catalonha, eth President deth Grèmi d'Ostalaria d'Aran, eth Director de Torisme Val d'Aran e eth Gerent deth Plan, Antoni Carré. Aguest Plan siguec signat eth passat 26 de noveme e aurà ua vigéncia de tres ans, damb ua finançament totau d'1,8 milions d'èuros a pagar a parts pariones enter eth Conselh Generau, era Generalitat e eth Govèrn de Madrid. Aguest Plan dinamizador toristic a era foncion de melhorar era aufèrta toristica dera Val d'Aran. En aguesta prumèra amassada se presentèc eth logotip e eth plan d'actuacions previstes tà desvolopar en 2003, atau coma era dotacion pressupostària corresponenta a cadua d'eres.

Un banc d'imatges e un projècte arqueologic en Beret, prumères actuacions.
Aran traparà es efèctes d'aguest Plan en sòn prumèr an d'aplicacion, tamb era estimulada e desvolopament deth producte Aran, tamb er increment dera qualitat dera aufèrta e tamb era melhora dera informacion e atencion ath visitant. Pendent eth mes de hereuèr ei previst començar era creacion d'un banc d'imatges digitalizades de tot eth parçan entara sua promocion. Tanben s'iniciarà er estudi d'un projècte arqueologic en Beret.

Era sala de plens deth Conselh Generau d'Aran amassèc era comission de seguiment deth Plan d'excelléncia Toristica.
Victòria Garcia Vielha (CASTIÈRO).

Er Ajuntament de Les adjudique era urbanizacion de tota era zòna dera Baronia.

Participen cinc agents ruraus d'Aran en un cors sus tecniques de montanha.

AUÉ 18 DISSABTE, DE GER DE 2003.

II.
Brèus.
Es Mossos arrèsten en Vielha a ua persona pr'amor de quauqui delictes.
Es Mossos d'esquadra arrestèren deluns passat en Vielha a Zbignien GW, de 56 ans e vesin de Madrid, coma presumpte autor d'un delicte d'omission deth déuer de secors e de un aute delicte contra era seguretat en trànsit. Es hèts passèren ena avenguda Pas d'Arró quan s'avisèc qu'un joen auie estat victima d'un atropelhament e eth veïcul infractor auie hujut. Era victima, un joen de 31 ans, vesin de Salamanca siguec trasladat en estat grèu entar espitau de Vielha. En lòc der incident se trobèren rèstes d'un retrovisor que corresponie a un Toyota que posteriorament trobèren en carrèr dera Palha damb eth conductor ath laguens e eth motor alugat. Eth detengut dèc positiu ena pròva d'alcoolemia e passèc a disposicion judiciau dauant deth Jutjat d'Instruccion de Vielha.

Er Ajuntament de Les adjudique era urbanizacion dera Baronia.
S'agranirà eth cementèri, se bastiràn 32 places entà parcatges e ua zòna de passeg ath cant der arriu Garona.
Redaccion Les (QUATE LÒCS).
Un totau de 15.000 mètres quarrats acorròpen aguesta zòna.
Eth Consistòri de Les ja a adjudicat es trabalhs de bastiment des 15.000 mètres quarrats dera zòna dera Baronia, que se trape enes entorns deth nau centre termau de Les. Er Ajuntament a previst quauques actuacions coma era ampliacion deth cementèri municipau damb eth bastiment de 120 nichos plaçats ena cara nòrd e qu'auràn un còst totau de 96.781 èuros. Es trabalhs dera prumèra fasa, 30 nichos de dues places qu'auràn un prètz de 1.500 èuros, comencèren era setmana darrèra e permeteràn ath centre termau gaudir de melhors vistes a trauèrs deth bastiment d'un mur que serà curbit d'arbes. Segontes eth baile de Les, Emili Medan, "eth bastiment des autes fases depenarà des besonhs qu'age eth pòble" e higec "eth cementèri ei configurat per un sistèma de cavòts, coma en França, enes quaus s'entèrre a toti es membres d'ua madeisha familha. Pensam qu'aguesta serà ua solucion ara economia d'espaci e ara pròpria economia des vesins". Atau madeish, ua parcella de 1.100 mètres quarrats acorroparà es 32 places entà parcatges plaçades ath cant deth cementèri. Aguesta zòna tanben s'equiparà damb un passeg de 666 mètres quarrats ath cant deth Garona. Aguest plan parciau tanben contemplarà era possibilitat urbanistica de 22 abitances. Pera sua part, Medan didec que "serie bon entath pòble de Les poder-i bastir un otèl per'mor que...

Es òbres deth cementèri de Les li permeteràn melhorar es vistes ath centre termau.

AUÉ.

Deth 7 de deseme enquiath 27 de hereuèr.

Agenda.
CORSES. Vaquèira. Eth pròplèu dimèrcles arribarà ena Val d'Aran era trauèssa de luges tirades damb cans "Pirena 2.003". Era prumèra estapa aranesa compdarà damb ua pròva nueitiua entre Beret e Montgarri. Eth pròplèu dia 2 de hereuèr se realizarà era populara Marcha Beret 2.003 qu'arribe ara sua XXVI edicion. EXPOSICIONS. Arties. Exposicion de "Bruisheria e objèctes estonants e fantastiques creatures" ena sala der Ajuntament d'Arties. Exposicion "Dali-Las esculturas 1.969-1.976". Dubèrta a compdar d'aué e enquiath 25 de hereuèr. Es desparières escultures seràn expausades en Parador d'Arties. CINE Vielha s Aguesta setmana en cinèma de Vielha se projècten es pellicules "El señor de los anillos: Las dos torres"e "Una casa de locos". Entà mès informacion consultatz es pannèus informatius.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME. VIELHA. CORRÈUS. NOTARIA.

Era equipa infantila d'esquí de Naua Zelanda s'entrene damb eth CAEI.
Per dusau an consecutiu sies corredors apertienents ara equipa infantila d'esquí aupin de Naua Zelanda, QASI, amassa damb eth sòn entrenador vengueren entara Val d'Aran entà poder entrenar damb eth CAEI ena estacion de Baquèira-Beret. Er objectiu siguec premanir-se entara corsa internacionau que se celebrarà a darrèrs de mes. Per un aute costat era passada dimenjada se celebrèc ena estacion d'esquí dera Molina ua des corses d'esquí aupin puntuables entara Liga Catalana. Aguesta constèc de dus gigants. Era equipa infantila deth CAEI que compdèc damb dètz-e-nau corredors artenhec dotze des vint-e-quate pòdiums.

AUÉ.
EDITE: PREMSA CATALANA S.A. ELABORACIÓN: GRUPCAT.

RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ 18 DISSABTE, DE GER DE 2003.

III.

PUJÒLO.
Telefonica installarà era linha ADSL en Naut Aran.
Redaccion SALARDÚ.

10.817 èuros tàs despenes de neteja de nhèu e gèu.

Era companhia de comunicacions, Telefonica, s'a comprometut a installar era linha ADSL pendent aguest an en municipi deth Naut Aran, segontes comuniquèc ath consistòri mejançant ua carta. Er alcalde deth Naut Aran, Victor Leon, afirmèc qu'ei de grana importància era installacion d'aguesta linha en municipi per'mor que se tracte d'ua zòna toristica per excelléncia e qu'a eth besonh d'aguest servici que permet conectar-se en internet a grana velocitat. Enquia ara, mès de 60 empresaris dera zòna an mostrat eth sòn interès entà installar-la enes sòns negòcis, principaument, otèls, restaurants e botigues d'esquí. De un aute biais, era Direccion Generau de Carretères a aprovat ua subvencion de 10.817 èuros ar Ajuntament deth Naut Aran entà curbir es despenes qu'a eth consistòri entad açò qu'ei ara limpiesa des carrèrs de nhèu e gèu pendent er iuèrn. Atau madeish, enguan er Ajuntament dispause d'un nau veïcul entà trèir era nhèu que s'acantière enes carrèrs dempús des nheuades.

Es trenta tres agents ruraus des còssi d'Aran e Catalonha s'alotgèren, pendent cinc dies, ena aubèrja Garona de Salardú.

AUÉ.

Salardú acuelhec un cors de nauta montanha adreçat a agents ruraus.
I an participat un totau de 33 agents de tota Catalonha, des quaus cinc apertienen ath còs deth Conselh Generau d'Aran.
Victòria Garcia SALARDÚ.
Era aubèrja de Salardú acuelhec era setmana passada un cors sus "Tecniques de desplaçament e seguretat en nauta montanha iuernau" entà balhar responsa as besonhs de formacion contunhada des còssi d'Agents en Miei Ambient deth Conselh Generau d'Aran e as deth Departament de Medi Ambient dera Generalitat de Catalonha. I an participat un totau de 33 agents ruraus de tota Catalonha, des quaus cinc apertienen ath còs aranés. Aguesta formacion ei adreçada ara melhora dera seguretat d'aguesti còssi en desvolopament de trabalhs de caractèr extraordinari enes quaus s'agen d'emplegar tecniques aupines entà accedir a zònes de mau accès en condicions adverses. Atau coma tanben ath seguiment de fauna sauvatge, prevencion deth braconatge e niveologia des lauegi. De un aute biais, es agents tanben poiràn balhar ajuda as vesins d'Aran en moment d'anar a cercar animaus hòraviats ena montanha e collaborar damb uns auti còssi especializats. Eth cap de parçan d'Agents Ruraus, Llorenç Ricou, siguec eth coordinador deth cors e qui impartic es classes teoriques. Eth guida de montanha de VIAGM, Leo Vegué, se n'encuedèc des sessions practiques que se desvolopèren ena estacion d'esquí de Baquèira Beret e en zònes de nauta montanha deth Naut Aran. Cau remercar qu'eth darrèr dia se realizèren practiques de premanida de bivac entà passar era net ena montanha.

CASTIÈRO.
Pasqual Maragall vesitèc Aran entà inaugurar era sedença d'UA.
Redaccion VIELHA.
Deluns passat, eth President deth PSC e candidat per aguesta formacion a presidir era Generalitat, Pasqual Maragall, vesitèc Aran entà inaugurar era naua sedença d'Unitat d'Aran, partit socialista aranés, qu'ei plaçada dauant deth Palai de Gèu. Maragall profitèc era estada entà presentar as candidats des pròplèu eleccions deth mes de mai. Joan Riu se presentarà per tresau còp entara alcaldia de Vielha, Hipolito Cruces entara de Bossòst, Emili Medan tar Ajuntament de Les e Manel Roché entath Naut Aran. Eth President deth PSC remerquèc en discors qu'aufric pendent er acte que "en tot qu'es termières quèn, es vals coma es deth Pirenèu contunharàn era sua existéncia".

Paqual Maragall, pendent era sua vesita en Aran, remerquèc era importància deth Pirenèu coma centre der espaci europèu qu'an de configurar Catalonha, Aragon, es Balears, País Valencian e es Departaments deth Sud de França

AUÉ 18 DISSABTE, DE GER DE 2003.

IV.
Perfil.
Ara que i èm.
Jusèp Lois Sans.

Eth guitarrista de "La Union" destaque era sua estima per Aran e Occitània.
Gum FM Vielha (CASTIÈRO).

Convencion.
Ua convencion ei sonque un pacte. En 1787, en Filadelfia, se constituïc era convencion qu'artenherie era Constitucion que permeterie as Estats Units d'America èster un estat imprescindible ena construccion mondiau. Era Republica de França tanben se contituïc sus ua convencion uns ans mès tard. Ara hè apuprètz un an, era Union Europèa acordèc constituïr era Convencion Europèa entà prepausar ua Constitucion Europèa. Era convencion ei presidida per antioccitanista Giscard d'estaing. Damb era finalitat d'aportar prepauses des de Catalonha que siguen utiles a tota era Union Europèa e que permete participar-i a toti es catalans, eth Govèrn dera Generalitat convoquèc, hè un an, era "Convencion Catalana entath debat sus eth futur dera UE". Era Val d'Aran i a participat. Damb mieis fòrça escassi, mès damb fòrta volentat e conviccion, eth movement occitan constituïc, hè un an, era Convencion Occitana damb participacion de toti es territòris (Val d'Aran includida) e de toti es sectors entà aportar ua vision des dera personalitat occitana. Era Val d'Aran a era participacion assegurada pera personalitat occitanocatalana. S'insistirà de ben segur sus era ecologia, sus questions federals e democràcia, sus aspèctes sociaus e juridics, sus globalizacion,... Sus aguesti ahèrs i cau pensar e manifestar-mos-i des dera Val d'Aran, pr'amor qu'atau asseguram era nòsta participacion ena Convencion e damb importància ath territòri, mès mos cau aportar aqueri arguments e prepausar aqueres accions que garantiràn en futur es nòsti drets coma pòble e es de toti es pòbles d'euròpa deuant deth procès unificador dera globalizacion e des Estats. Se non ac hèm nosati, arrés non ac harà.

Mario Martínez vesitèc era setmana passada era Val d'Aran entà gaudir der esquí e deth parçan aranés.

A Mario Martinez çò que li shaute ei er ambient que se botge ath torn der esquí.

JOSEP M. ROSICH.

Era Val d'Aran ei un parçan fòrça vesitat per persones famoses, ei atau qu'aguesta darrèra setmana mos vesitèc Mario Martínez, guitarrista deth grop de ròck espanhòu "La Union". Aguest music, afogat per esquí, descurbic, per prumèr còp, Aran a trauèrs deth sòn amic basc e teclista deth grop, Iñaki Zabala. Un còp aciu se cerquèc un professor d'esquí non sonque entà melhorar era sua tecnica, senon entà auer companhia, per'mor qu'ei deth vejaire qu'"ei mès divertit esquiar acompanhat". Aguest guitarrista, que s'inicièc hè 20 ans ena profession e a editat onze alboms, comencèc a esquiar as 11 ans e contunhe era practica d'aguest espòrt despient de non hè'c damb tota era libertat que voleraie; pr'amor deth sòn trabalh a de hèr tier compde, ua lesion en ua man serie plan damnatjosa. Hè dejà cinc ans que ven entara Val e encara que coneish d'autes estacions iuernaus ei era nòsta era que mès li agrade e a on ath delà a coneishut a fòrça gent. Mario ditz "sonque è ua setmana de vacances e l'aprofiti ath maximum quan vengui. Me shaute esquiar damb nhèu povia cauishigada". Eth popular guitarrista ei interessant en Aran, pera sua lengua e cultura. Quan ei de virada a fòrça ores mòrtes que ramplís damb era lectura. "Sò plan interessat pera istòria e sabi qu'Occitània auec ua repression fòrta. Voleria trobar literatura sus eth tèma entà apréner un shinhau mès sus era idiosincràsia aranesa", higec Mario. Pendent es sues vacances a vesitat quauqui pòbles. Çò que mès li shaute ei era gastronomia dera tèrra e gésser a préner uns vinets. Li apassione er ambient que se botge ath torn der esquí. Tot açò li a permetut aprigondir mès ena relacion damb era gent deth parçan. Es sues darrères actuacions sigueren pendent era virada d'est'an, "La Union"", que neishec damb era movida madrileña en 1982 en tot convertirse en un des grops mès famosi deth pòp espanhòu, a prevista ua virada amassa damb "Los Secretos", "Complices" e "Hombres G" que rebrembarà era epòca des ueitanta. Sus eth programa de TV Operacion Triunfo, Mario pense qu'eri an auut de lutar fòrça entà poder arribar a on son e "era gent d'ara cerque trobar quauquarren mès aisit".

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 25 DE GER DE 2003 N. 46.

Es trabalhs de reforma dera aubèrja de Salardú començaràn en mai.
Un gimnàs pròpri e un rocòdrom seràn uns auti des servicis que s'i traparàn.
Eth Conselh Generau d'Aran finançarà es 162.273 èuros des trabalhs.

Era part dera aubèrja Garona nomentada Aran I serà era zòna que començarà a reformar-se a compdar dera primauera.

V. GARCIA.

Victòria Garcia. Salardú (PUJÒLO).
A compdar dera primauera, ei previst que comencen es trabalhs de reforma d'Aran 1 (prumèr pis dera part mès petita) dera aubèrja Garona de Salardú. Aguesti trabalhs se realizaràn pendent era primauera e tardor de 2.003 e 2.004, per'mor d'esvitar qu'era aubèrja demore barrada enes mesi de mès afluéncia toristica. Aran I compde, actuaument, damb sies abitacions de sies persones cadua, tamb un banh collectiu d'òmes e un aute de hemnes que se convertiràn en sies abitacions de quate persones e dues de dues persones, totes eres damb banh individuau. Segontes eth gerent de Torisme Jovenil Val d'Aran (entitat privada que gestione es aubèrges de Salardú e Les, en èster traspassadi ath govèrn aranés en an 1.998), Antoni Carré, "era aubèrja auie aguest besonh de melhora pr'amor qu'es tendéncies des clients que la vesiten an cambiat e i a mès demana d'abitacions damb banh". Carré higec qu'"era realizacion des mòduls dera Escòla de Tecnics Esportius e des corsi as Agents Forestaus tanben i an influït". Per un aute costat, a compdar de seteme se desvoloparàn es trabalhs d'Aran II. Aguestes òbres supausaràn 162.273 èuros d'inversion e seràn finançades totaument peth Conselh Generau d'Aran en tot mejançar ua subvencion deth Plan d'Òbres e Servicis. Pendent eth 2.004 se prevé que comencen es actuacions dera zòna nomentada Bonaigua I e II (era part mès grana dera aubèrja). Pera sua part, a darrèrs de gèr, er Ajuntament deth Naut Aran cedirà es maquines qu'auie en poliesportiu de Salardú entà qu'era aubèrja dispause d'un gimnàs pròpri. De un aute biais, eth Conselh d'Aran i finançarà tanben un rocòdrom de sies mètres d'ample e dètz de nautada.

Er Ajuntament deth Naut Aran compdarà damb un camp de fotbòl e un poliesportiu.

Eth Conselh signe un convèni de collaboracion damb eth Registre dera Proprietat.

AUÉ 25 DISSABTE, DE GER DE 2003.

II.

Naut Aran compdarà damb un camp de fotbòl e un poliesportiu.
Aguestes inversions supausaràn, entar ajuntament de Salardú, un totau de mès de tres milions d'èuros.
Redaccion Salardú (PUJÔLO)
Er Ajuntament deth Naut Aran negòcie damb era companhia Fecsa-Endesa era crompa d'ua parcèlla de 11.145 mètres quarrats plaçada en Arties entà bastir un poliesportiu. Aguesta installacion remplaçarà era actuau pista ar aire liure, plaçada ath cant des ossi, que se convertirà d'equipaments esportius e parcatges e, ath delà, en cent naues places de parcatge entath pòble. Atau madeish, er Ajuntament tanben a previst aquerir enes pròplèu setmanes un terren d'uns 16.000 mètres quarrats en tèrme de Garòs entà poder bastir un camp de fotbòl. Es trabalhs d'aguesti equipaments non començaràn enquiath 2.004 per'mor deth retard d'aqueriment des proprietats e dera redaccion des projèctes. Eth baile deth Naut Aran, Victor Leon, didec que "pretíem balhar ua responsa as besonhs volem dotar a Arties d'installacions que permeten as equipes professionaus realizar er stage de presason en Naut Aran". Leon higec "tant es condicions dera nauta montanha coma era aufèrta otelèra deth municipi son avientes tàs entrenaments d'esportistes professionaus". Ath delà expliquèc que desparières equipes s'auien interessat en realizar era preparacion fisica des jogadors en Naut Aran, mès aueren de deishar córrer aguest propòsit per non auer es installacions avientes. Eth bastiment deth camp de fotbòl e deth poliesportiu supausarà entath Consistòri ua despena de tres milions d'èuros.

Brèus.
Aran, sedença en 2004 deth Campionat deth Mon d'esquí de Montanha.
Era Val d'Aran acuelherà pendent era prumèra setmana de març de 2004 era dusau edicion deth Campionat deth Mon d'esquí de Montanha. Aguesta pròva nomentada Ski Mountaineering World Championship se celebrèc per prumèr còp en gèr de 2002 en França. Enguan, era organizacion a escuelhut er entorn naturau de Baquèira Beret entà celebrar-la per'mor qu'aufrís granes prestacions, autant pes dimensions fisiques que possedís, coma pera qualitat e quantitat de nhèu qu'ena sason iuernau s'i pòt trobar. Atau madeish ei previst un totau de 400 participaires que representaràn mès de 30 païsi qu'apertien a tres o quate continents. Cadets, juniors, espoirs e seniors son es categories qu'amasse era competicion. Tanben se i poirà participar tant individuaument coma per equipes, aguestes seràn formades per dus components es quaus realizaràn amassa eth totau deth recorrut. Era organizacion a previst desparièrs itineraris, toti eri diferenciats per nivèus en consonància a cadua des categories. Abantes de cada pròva se haràn briefings en sies idiòmes, en tot informar atau as corredors der estat dera nhèu, er itinerari alistat, era prevision meteorologica e balhar es normes basiques de seguretat entà qu'eth desvolopament dera corsa sigue un èxit. Era ISMC (International Council for Ski Mountaineering Competitions) prepausèc era organizacion der eveniment ara FEDME era quau l'ac deleguèc ath Centre Excursionista de Catalonha (CEC). Pera sua part, Torisme Val d'Aran e eth Conselh Generau d'Aran tanben balharàn era sua collaboracion.

Era actuau pista d'espòrts d'Arties se convertirà en parcatge.

Era actuau pista d'espòrts d'Arties serà remplaçada per ua zòna de parcatges.

AUÉ.

Agenda.
CORSES. Beret. Eth pròplèu dia 2 de hereuèr se realizarà era populara Marcha Beret 2.003 qu'arribe ara sua XXVIau. edicion2.003 HÈSTES. Vielha. Eth pròplèu dia 5 de hereuèr, Santa Gueta, "Hèsta dera hemna". Se celebrarà ua missa e un sopar damb espectacle. EXPOSICIONS. Arties. Exposicion de "Bruisheria e objèctes estonants e fantastiques creatures" ena sala der Ajuntament d'Arties. Deth 7 de deseme enquiath 27 de hereuèr.

Exposicion "Dali-Las esculturas 1.969-1.976". Dubèrta a compdar d'aué e enquiath 25 de hereuèr. Es desparières escultures seràn expausades en Parador d'Arties. CINE Vielha s Aguesta setmana en cinèma de Vielha se projècten es pellicules "Forever Mine" e "Mi gran boda griega". Entà mès informacion consultatz es pannèus informatius.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME. VIELHA CORRÈUS.
AUÉ.
EDITE: PREMSA CATALANA S.A. ELABORACIÓN: GRUPCAT.

NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.
AUÉ 25 DISSABTE, DE GER DE 2003.

III.

CASTIÈRO.
Era Val d'Aran lute pera mèrca de qualitat DTE.
Redaccion VIELHA.

CASTIÈRO.

Torisme Val d'Aran prebotjarà aguesta certificacion.
Torisme Val d'Aran vò arténher eth sagèth de qualitat Destinacion Torisme Esportiu que reconeish ad aqueri parçans que subergessen per aufrir uns recorsi de nauta qualitat entà recéber clients que desiren practicar activitats esportiues. Segontes eth director de Torisme Val d'Aran, Manuel Español, "damb açò volem certificar Aran sus un sistèma de qualitat globau en quate espòrts especifics: senderisme, ciclisme, espòrts collectius e fotbòl". Eth passat dia 16 s'amassèc aguesta entitat damb toti es empresaris toristics entà presentar era prepausa e poder constituïr era Comission Gestora que trabalharà entà obtier aguesta mèrca. Cau remercar qu'era Val d'Aran a ua grana tradicion esportiua e ues condicions qu'afavorissen eth hèt de poderlo arténher. Es objectius d'aguest sagèth de qualitat son melhorar e difóner, enter es vesitants, era aufèrta toristica aranesa. Pera sua part, Torisme de Catalonha potenciarà comerciaument aguesta certificacion atau coma en Banyoles e Empúria Brava.

Eth Sindic d'Aran, Carlos Barrera, e eth registrador dera proprietat de Vielha, Antonio Pons, signèren un convèni de collaboracion.

AUÉ.

Eth Registre collaborarà tamb eth Conselh en padron de lordères.
Era aportacion de nòtes simples des variacions des immòbles melhoraràn era gestion dera taxa de recuelhuda de lordères.
Redaccion VIELHA.
Eth Conselh Generau d'Aran e eth Registre dera Proprietat de Vielha-Mijaran signèren, dimèrcles passat, un convèni de collaboracion qu'a coma objectiu establir uns mecanismes entà qu'era oficina deth Registre dera Proprietat de Vielha pogue proporcionar ath Conselh era informacion referenta as nautes, baishes e variacions des diuèrsi immòbles. D'aguesta manèra se preten melhorar era gestion dera taxa de recuelhuda e incineracion de lordères. Cau rebrembar qu'ans entà darrèr es ajuntaments dera Val d'Aran deleguèren era gestion d'aguesta taxa ath Conselh. Per un aute costat, eth mercat caractèr toristic e era grana mobilitat existenta en sector immobiliari d'Aran, ei a díder, eth gran volum de crompes e vendes d'immòbles, dificulte era identificacion des subjèctes passius dera nomentada taxa. De ua auta faiçon, eth Registre aportarà damb ua periodicitat mesadèra ua nòta simpla des desparières variacions des immòbles que s'inscriuen en burèu. Segontes eth Sindic d'Aran, Carlos Barrera, "gràcies ad aguest convèni s'auançarà ena efectivitat des donades entà esvitar es marges d'error e atau mos centraram enes donades que siguen mès fidelignes". Barrera higec qu'eth Registre serà era nòsta hònt d'informacion e de bèra forma ajudarà a amendrir es impagats. Aguest convèni s'aplicarà a compdar deth pròplèu mes e aurà ua vigéncia de 10 ans, tostemp e quan Antoni Pons sigue eth registrador dera proprietat de Vielha-Mijaran.

CASTIÈRO.
Eth Conselh prepause constituïr era Seccion d'estudis Juridics.
Redaccion VIELHA.
Era setmana darrèra s'amassèc eth grop de persones restacades ath mon deth dret qu'an reflexionat sus eth dret pròpri aranés enes darrèrs 18 mesi. Eth grop a decidit de hèr difusion sus eth dret tradicionau aranés (mieja guadanheria, dret de torneria, usi e costums urbanistics...). Per un aute costat, acordèren d'acceptar era prepausa deth Conselh de constituïr-se coma Seccion d'estudis Juridics deth futur Institut d'estudis Aranesi. Enes pròplèu amassades se debaterà ua prepausa de Reglament de foncionament e se contunharà damb er estudi des usi e costums urbanistics. Atau coma se començarà er estudi des drets lingüistics des aranesi.

Er Ajuntament de Les bastirà un parc infantil ena plaça de Gasconha. Aguesta installacion, qu'entrarà en servici era pròplèu primauera, dispausarà de balançaders e eth tèrra serà de sable non abrasiu. Era zòna infantila compdarà damb un pressupòst de 24.000 èuros.

AUÉ.

AUÉ 25 DISSABTE, DE GER DE 2003.

IV.

Pirena amase dues categories, era de Luges (musher damb 6 o 12 cans) e eth Skijöring (musher e un gosset).

Ara que i èm.
Jusèp Lois Sans.

Imparables camions.
Hè quinze ans s'inicièc era construccion deth Tunèl de Somport. I aueren movements contraris fòrça importants. Se creèren comitès de supòrt contra eth tunèl per tota França e Espanha. Mès de 3000 persones aqueriren terrens dera carrètera entà hèr oposicion, es granes organizacions ecologistes s'i manifestèren. Se heren accions de mès de 15.000 persones. Er activista mès important, Eric Petetin, que recebec eth subernòm de "Er indio", dirigic campaments reivindicatius, siguec notícia en diuèrses ocasions e auec persecucion implacabla dera Justícia francesa (dètz viatges ena preson), per sabotatges, oposicion ara autoritat, ... Eth passat 17 de gèr s'inaugurèc aguest tunèl, parallèl ath tunèl ferroviari, qu'a patit diuèrses adaptacions ara normativa europèa. Eth dia dera inauguracion toti es alcaldes dera Val d'Aspa s'i manifestèren en contra amassa damb 200 vesins en tot talhar era carretèra. Didien "açò ei er orror economic entara Val d'Aspa", donques que i a previst un trafic de 1500 camions per dia. Quauques carretères nacionaus qu'amien tath tunèl son en males condicions, çò que dificulte eth trafic de camions, mès ja i a projèctes d'apariament d'aguestes vies. Quauques organizacions sociaus e administratives pressionen entà que s'acondicione era estructura de besonh entà qu'eth trafic de marchandises posque hèr-se per tren. Eth besonh immediat de marchandises e er increment creishent de besonhs, convertís eth camion en imparable. Non impòrte ce que còste: "S'ena Val d'Aspa non i pòden víuer, que se'n vagen entà un aute lòc". Val d'Aran?

PIRENA.

Era XIIIau edicion de Pirena arribe en Baquèira Beret.

Victòria Garcia. Vaquèira (PUJÔLO).

Eth muishing ei ua modalitat esportiua e d'aventura basada en usatge des gossets coma fòrça motritz entà desplaçar-se d'un lòc tà un aute.
Pendent aguesta setmana s'an desvolopat, ena estacion d'esquí de Baquèira Beret, quauques des estapes de PIRENA 2003. Enguan, aguesta populara corsa de luja damb gossets nordics celèbre era sua tretzau edicion. Es participaires auràn de recórrer un totau de 460 quilomètres despartits en ua estapa de prològ e 16 mès, per quauqui des mès polits parçans de Catalonha, Aragon, Andòrra e França. Dimèrcles passat arribèren ena Val d'Aran entà desvolopar es tres estapes previstes. Ena quatau, es participaires aueren de trauessar un totau de 25 quilomètres en ua còta de 1.900 mètres en Plan de Beret. Cap ara vrespada gesseren des de Beret entà Montgarri, a on passèren era net. Era cincau ei era unica estapa nocturna dera rota blanca e siguec de 18 quilomètres. Dijaus se realizèc era siesau, de 48 quilomètres, damb gessuda de Montgarri en tot passar per Bonabé e arribada en Beret. Aguesta modalitat esportiua e d'aventura nomentada muishing, que ten es cans coma fòrça motritz entà desplaçar-se d'un lòc tà un aute, neishec en 1.925 ena ciutat de Nome (Alaska) quan es abitants patiren ua epidemia de difteria que siguec a punt d'acabar damb era poblacion. Aflaquits pera malautia e hòraviats pes fòrti temporaus qu'empedien era arribada de medecines trobèren era solucion en ua luja arrossegada per gossets qu'artenhec arribar ena ciutat de Nomen dempús de recórrer mils de milhes. Entà commemorar aguest hèt sorgic era IDITAROD, ua corsa desvolopada sus aguest madeish recorrut qu'ei era mès prestigiosa deth mon pr'amor dera sua duresa. Atau madeish Pirena "Era rota blanca deth Pirenèu" s'a convertit ena pròva mès importanta deth calendari europèu. Aguesta expedicion, de mès de 650 cans de 12 païsi, 220 persones e 90 veïculs, conviu pendent 15 dies e 15 nets en tot compartir era aventura. Era conviuença en miei dera natura, eth respècte as animaus, era ecologia, era sostenibilitat e era fraternitat son quauqui des valors moraus presents en tota aguesta trauessa blanca.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 1 DE HEREUER DE 2003 N. 47.

Era Val d'Aran incomunicada de Catalonha pes fòrtes nheuades.
Es grani celhs de nhèu provòquen diuèrsi lauegi en tot eth parçan.

Un laueg arrinque eth tet d'ua botiga de mòbles ena Pleta de Vaquèira.

Es fòrtes precipitacions queigudes pendent era setmana provoquèren granes acumulacions de nhèu enes nuclis urbans.

V. GARCIA.

V. Garcia Vielha (CASTIÈRO).
Eth fòrt temporau de nhèu qu'afècte a tot eth Pirenèu comencèc a quèir dimenge passat en Aran e segontes es previsions, contunharà damb mens fòrça pendent tota aguesta dimenjada. Aguesta situacion, que non se vieuie ena Val d'Aran des deth 1985, provoquèc que sonque se podesse gésser deth parçan per França per'mor que se quedèc incomunicada de Catalonha pendent tot eth dia d'agèr. Era Direccion Oficiau de Pompièrs comuniquèren des de prumèra ora deth maitin, non utilizar es veïcles senon ère estrictament de besonh, d'aguesta manèra non se damnatjarie as servicis de neteja que pendent tot eth sèr e eth dia sigueren trabalhant. Per un aute costat se produsiren fòrtes restriccions ena circulacion per quauques carretères dera Val d'Aran, ath temps qu'eth Ministèri de Foment talhaue eth transit pera N-230 enter Vilaller e Vielha. Aguest talh siguec produsit per un laueig ara nautada de Bono e Senet e pes fòrtes borrofades ena banda de Salencas. Agèr era situacion empitjorèc ena carretèra C-28, entre Vielha e Vaquèira, que siguec ua des mès conflictiues per'mor que pendent tota era setmana acantierèc granes quantitats de nhèu e tanben per un petit laueig queigut enter Tredòs e Vaquèira. Parallelament un laueig queiguie enter era Pleta de Baquèira e eth Nin de Beret arrincant eth tet d'ua botiga de mòbles atau coma afèctant a set cases. Es Pompièrs heren sondeji entà assegurar-se que non auie persones entrampades. Atau madeish entà poder accedir ad aguesta zòna acondicionèren un carril coma pas alternatiu. Era C-28 sonque auie un carril abilitat entà circular, en tot qu'era C142B tà Beret e era carretèra deth Pòrt dera Bonaigua demorèren talhades çò de madeish qu'eth Pòrt deth Portilhon (N-141).

UDC vò presentarse as eleccions municipaus e ath Conselh Generau tamb CDA.

Torisme Val d'Aran presente en Fitur 2003 naui huelhetons toristics.

AUÉ 1 DISSABTE, DE HEREUER DE 2003.

II.

UDA demane dialòg a CDA entà participar amassa enes municipaus.
Se non i a acòrd a cuert tèrme, UDC harà listes per separat segontes manifestèc Duran Lleida.
Redaccion Vielha (CASTIÈRO).
Es militants d'Union Democratica Aranesa demanèren a CDA, ena amassada celebrada era passada setmana damb eth secretari generau d'UDC, Josep Antoni Duran Lleida, poder participar amassa enes pròplèus eleccions municipaus de mai. Pendent er acte era presidenta d'UDC en Aran, Empar Serrano, didec que "dam un plaç d'entre 8 e 10 dies a CDA, entà poder sèir-mos a parlar. Nosati desiram qu'atau se produsisque". Pera sua part, Duran Lleida, didec que "se non i a acòrd a cuert tèrme, Union concorrerà as comicis damb es sues pròpries listes". Duran Lleida higec que "non volem pas sabé'c 15 dies abantes de barrar listes coma mos passèc en 1999, quan sonque mos poderem presentar entath municipi de Vielha". Pera sua part, eth president de CDA, José Loís Boya, manifestèc en tot conéisher er aufriment de dialòg que "non ei factible de cap de manèra que CDA e UDA acodisquen amassa enes municipaus. Per'mor qu'eri anoncièren qu'anarien en solitari tàs comicis. Era coalicion CiU se trinquèc en 1999, quan es democratacristians pactèren damb UA en tot presentar ua mocion de censura contra era sindica convergenta, Pilar Busquets. Des d'alavetz se creèren CDA e UDA entà non trincar eth pacte dera coalicion a nivèu nacionau. Ans dempús, UDA pactaue tamb eth PP d'Aran entà anar tàs comicis, encausa qu'amièc a ua grana part des democratacristians a crear UDC en Aran.

Brèus.
Les finalizarà entà Sant Joan es trabalhs de reforma dera Sala de Hèstes.
Er Ajuntament de Les a previst finalizar es trabalhs de reforma dera Sala de Hèstes deth municipi eth pròplèu mes de junh en tot coïncidir damb es populares Hèstes de Sant Joan. Aguesti trabalhs constaràn de dues fases, era prumèra, que dejà ei començada, qu'acorròpe era reforma des banhs e eth bastiment d'un vestiari ena part nauta dera sala. Es banhs auràn un accès independent, non serà de besonh d'entrar laguens dera sala entà emplegarles. Er alcalde de Les, Emili Medan, didec qu'"era finalitat d'aguesti lavabos ath delà d'un servici dera sala tanben serviràn coma banhs publics". Medan higec "ère un besonh auerles, sustot entàs francesi. Auem pensat que i aurà ua persona entà susvelhar e que seràn gratuïts". Per un aute costat, era dusau fasa que començarà ena primauera, un còp sigue finalizada era prumèra, constarà en tornar a hèr tot eth losat. Aguest projècte serà finançat peth Consistòri e supausarà un totau de 109.555 èuros.


Duran Lleida s'amassèc damb es militants dera Val d'Aran.

Duran Lleida e Amparo Serrano s'amassèren damb es militants de UDC en Aran.

AUÉ.

Agenda.
CORSES Beret s Aguesta dimenjada se realizarà, en Beret, era populara Marcha Beret 2003, qu'arribe ara sua XXVIau. edicion. HÈSTES Vielha s Eth pròplèu dia 5 de hereuèr, Santa Gueta, "Hèsta dera hemna". Se celebrarà ua missa e un sopar damb espectacle. EXPOSICIONS Arties s Exposicion de "Bruisheria e objèctes estonants e fantastiques creatures" ena sala der Ajuntament d'Arties. Deth 7 de deseme enquiath 27 de hereuèr.

Exposicion "Dali-Las esculturas 1969-1976". Dubèrta a compdar d'aué e enquiath 25 de hereuèr. Es desparières escultures seràn expausades en Parador d'Arties. CORSI Vielha s Corsi de Gestion de Pymes (compdabilitat). Adreçat a trabalhadors en actiu deth sector dera ostalaria. A compdar deth 8 enquiath pròplèu dia 10 de hereuèr.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME. VIELHA. CORRÈUS.

Vesins d'Aran indignats pes accions des Mossos tamb eth temporau.
Vesins d'Aran an mostrat es sues queishes ara pòga preparacion qu'es Mossos d'esquadra an entà afrontar es temporaus de nhèu qu'an afectat Aran pendent aguesti dies. Es vesins diden que non son premanits entà resòlver situacions d'emergéncia, coma es viscudes era darrèra setmana. Quauqui vesins aranesi estúdien era possibilitat de hèr ua queisha ath Conselh Generau entà que se prenguen mesures en benefici deth parçan.

AUÉ.
EDITE:

NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

PREMSA CATALANA S.A.

ELABORACIÓN:

AUÉ 1 DISSABTE, DE HEREUER DE 2002.

III.

CASTIÈRO.
Era melhora dera N-230 amiada tath Parlament peth PSC-CpC.
Redaccion VIELHA.


CASTIÈRO.

Torisme Val d'Aran presente en Fitur 2003 naui huelhetons toristics.
"Viu la Val d'Aran" ei er slogan qu'acompanharà eth materiau de promocion d'Aran a compdar d'ara.
Redaccion VIELHA.
Eth consòrci Torisme Val d'Aran presentèc pendent tota era setmana passada, ena hèira annau de torisme, Fitur 2003, naui huelhetons toristics que mostraràn es atractius deth territòri aranés. Per un aute costat, er slogan "Viu la Val d'Aran" acompanharà eth materiau de promocion dera Val d'Aran a compdar d'ara. Es representants de promocion toristica vòlen atirar, damb aguest slogan, as possibles vesitants qu'en quinsevolha sason der an e independentament des sues preferéncies, de ben cèrt trobaràn era responsa desirada. Atau madeish, era Val d'Aran aufric as qu'aimen era natura, mès de 300 quilomètres de camins senhalizats que permeten descurbir es paisatges e er auviatge aranés. Pera sua part, Torisme Val d'Aran a editat dus naui huelhetons que recuelhen nau rotes que detalhen eth temps, era dificultat, era durada e un mapa toristic e un aute cartografic des caminades. Ena hèira tanben se presentèren cinc rotes entàs qu'aimen era bicicleta de montanha, per'mor qu'est'an passat s'inaugurèc ena Val eth sòn centre BTT. Atau madeish, Torisme Val d'Aran e eth Conselh Generau d'Aran per quatau an consecutiu, convòquen eth concors fotografic "Val d'Aran-Foto Sistema" que servís entà assolidar e motivar a fotografs aficionadi que participen damb es sòns melhors trabalhs sus era primauera en Aran. En aguesta quatau edicion s'a instaurat un nau prèmi sus era melhor instantanèa sus hèstes e tradicions araneses. Fitur tanben recuelhec, Era fabrica dera Lan, coma un nau atractiu toristic en Vielha, cap-lòc dera Val d'Aran. Eth govèrn aranés se n'encuedèc dera restauracion d'aguesta bastissa deth sègle XIX a on i ère plaçada era indústria textila aranesa e a on tota era maquinària se consèrve intacta. Eth Tour de França e era Vuelta Ciclista a España, atau coma era IVau Mòstra dera Codina Aranesa son uns auti des atractius que s'i presentèren.

Demanen a Foment era supression des punts neres dera N-230.
Quauqui des deputats deth grop socialista Ciutadans peth Cambi presentèren, en Parlament de Catalonha, ua prepausa non de lei entà melhorar era carretèra N- 230 enter Lhèida e era termièra francesa ath sòn pas per Aran. Aguest hèt a supausat qu'es socialistes persuten ath govèrn dera Generalitat tà qué sollicite ath Ministèri de Foment que pendent que non se concrète era solucion definitiua der actuau traçat dera N-230 s'amien a tèrme es desparièrs trabalhs d'acondicionament e melhora dera seguretat viària. Es socialistes prepausen començar pera supression des punts neres dera madeisha, atau coma es melhores dera cauçada enes trams a on sigue de besonh. Per un aute costat, tanben se demane er estudi entà convertir era N-230 en ua via modèrna que permete eth transit damb seguretat e respècte es valors mieiambientaus. Era prepausa includís que se respècten es acòrds des administracions territoriaus que, coma ei eth cas deth govèrn aranés, an consensuat un traçat e un modèl de via que pogue integrar-se en paisatge de forma rasonable.

Torisme Val d'Aran, presentèc es nauetats promocionaus ena hèira toristica Fitur 2003.

D. LOPEZ.

PUJÒLO. CASTIÈRO. Es trabalhs de melhora dera C-28 enquia Naut Aran preten eliminar eth tarcumèr d'Unha Vaquèira finalizaràn eth pròplèu an.
Redaccion. ESCUNHAU.
Es trabalhs de melhora dera carretèra C-28, deth tram entre Vielha e Vaquèira, van a bon ritme e lèu dejà ei finalizada era redona d'escunhau. A compdar d'ara rèste per hèr era redona d'Arties e finalizar es trabalhs d'ampliacion, en dus mètres e miei, de quauqui punts d'aguesta via. Aguesti trabalhs permeteràn qu'enes dies de mès transit se pogue abilitar, damb era senhalizacion avienta, un tresau carril e qu'es veïculs qu'an eth besonh d'arturar-se per quinsevolha circonstància enes bòrds d'emergéncia dera carretèra, poguen hè'c, sense produsir cap de perilh ne encombrament. Es trabalhs acabaràn eth pròplèu an e, ath delà, i a un projècte entà contunhar es melhores enquiath Pòrt dera Bonaigua.

Redaccion. SALARDÚ.
Er alcalde deth Naut Aran, Victor Leon, a manifestat qu'ei dispausat a qu'eth tarcumèr d'Unha demore definitiuament clausurat. Leon rebrembèc qu'eth Conselh d'Aran bastic un tarcumèr ena zòna deth Baish Aran e qu'ei en aguest punt a on s'an de depausar toti es tarcums que provien dera construccion. Tanben s'a adreçat as desparièrs constructors deth terçon entà avertir-les que non pòden emplegar-lo e demanarles que pòrten aguesti materiaus tath Baish Aran.

AUÉ 1 DISSABTE, DE HEREUER DE 2003.

IV.

Ara que i èm
Jusèp Lois Sans

CAOC
Eth Cercle d'Agermanament Occitanocatalan a complit 25 ans. Se n'a parlat, mès se n'a parlat pòc. Se'n parle pòc der espaci ath torn des Pirinèus, dera paternitat (o maternitat) der occitan respècte deth catalan, dera Catalonha Vielha formada enes montanhes damb principis e critèris occitans, dera irrenonciabla accion, ath long dera istòria, de relacion e de constitucion d'un solet espaci identitari per part de governants e poblants des dus costats. Eth CAOC hè 25 ans que rebrembe e personifique era existéncia d'un espaci istoric e de futur en un ambit que non a estat tostemp favorable. Entitats coma eth CAOC o era Fondacion Occitanocatalana o er Eurocongrès 2000 des Espacis Occitans e Catalans o era madeisha Val d'Aran (Occitanocatalana) son cada viatge mès de besonh en un ambient mediatizat per declaracions de partits politics francesi, que tracten as organizacions identitàries de "sèctes", per "Aznars" que s'esfòrcen en tractar es espacis identitaris coma "guetos" o per "Jiménez de Pargas" quan diden qu'enes Espanhes i auie hònts de colors quan enes nacionalitats istoriques era gent non se lauaue ne es dimenjades. Ad aguesta gent que non sap emplegar eth silènci cau rebrembar-les que mentretant qu'es arabs les controtlauen, enes nacionalitats istoriques i auie territòris liures coma era Val d'Aran, a on s'i parlaue era lengua mès culta e elaborada (eth perhum deth jardin des lengües, didie Dante) dera istòria literària. O tanben qu'era Reina Isabèl dita "Era Catolica" a estat famosa pera pudor que hège pr'amor de non lauar-se. Era existéncia des CAOCs e de certans partits politics, mos ajuden a non pèrder eth nòrd ne era memòria.

Es pair-sénhers dera residéncia Sant Antòni de Vielha celebren totes es hèstes restacades damb dates senhalades.

Ua vintea de pairséhers que demoren ena residéncia San Antòni de Vielha vesitaràn, de mai enquia seteme, er auviatge culturau dera Val d'Aran.
AUÉ.

Activitats culturaus entara gent grana dera residéncia.
Victòria Garcia Vielha (CASTIÈRO).

Era gent grana que demore ena residéncia geriatrica de Sant Antòni de Vielha realizaràn desparières gessudes culturaus pera Val d'Aran a compdar deth pròplèu mes de mai e enquia seteme. Aguesta iniciatiua sorgic dempús de qu'aguesti pair-sénhers siguessen filmats per un programa de TV dedicat ara recerca de bastisses emblematiques de Catalonha. En eth se mostraue era fabrica dera lan e quauqui d'eri explicauen eth sòn foncionament per'mor qu'auien trabalhat ena madeisha. Aguest hèt e era positiua experiéncia d'est'an passat a compdar dera organizacion d'ua vesita ara exposicion es "Uelhs d'Aran", ena glèisa Sant Joan d'Arties, hec qu'era Conselheria de Cultura, eth Departament de Benesatar Sociau e de Patrimòni Culturau deth Conselh Generau d'Aran se plantegèssen crear un programa de gessudes culturaus. Açò les motive e, ath delà, ei ua manèra d'ensenhar er auviatge culturau aranés e rebrembar eth passat d'aguesta gent e era vida qu'auien amiat a tèrme pendent fòrça ans. De ua auta faiçon aguestes activitats seràn gessudes mesadères d'ua tarde, damb un guida culturau que les amiarà enquiath lòc dera vesita, en tot acabar-la se les aufrirà un vrespalh. Ath torn d'ua vintea de residents e personau de supòrt poiràn vesitar er ecomusèu Çò de Joanchiquet de Vilamòs, es Banhs de Tredòs, er Archiu Istoric dera Val d'Aran, es trabalhs der actuau tunèl de Vielha (boca sud), eth Musèu de Vielha e era Fabrica dera Lan. "Er objectiu d'aguesta activitat ei mostrar era cultura aranesa, entà dar-la a conéisher as nau arribats e viatjar en rebrembe des que dejà l'an viscuda", didec era Directora dera Residéncia Geriatrica de Vielha, Veronica Jiménez. De un aute biais, era residéncia organize desparières activitats d'animacion, en tot celebrar hèstes restacades a dates senhalades coma aniversaris, magràs, Nadau... , ath delà de talhèrs de psicomotricitat, estimulacion e d'auti qu'ajuden a esvitar eth deteriorament cognitiu. Eth Conselh vò, damb aguesta prumèra accion, hèr a conéisher eth patrimòni culturau a ranés a toti.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.


DISSABTE 26 D'ABRIU DE 2003 N. 59.

"Santi Arisa i la Tribu" trè eth CD "Aran un país" en lengua aranesa.

Er 1 de mai se presentarà en exclusiva enes hèstes de Santa Creu de Salardú.

Aguestes cançons son adaptades a ritme de ròck, ska, salsa, valsa o pòlca-valsa.

Aguest long play gesserà ara venda eth pròplèu 1 de mai e serà despartit per tota Catalonha e Occitània.
V.G.

Segontes eth precursor d'aguest trabalh, Santi Arisa, era idia sorgic despús d'amenizar pendent fòrça ans es hèstes de Salardú, Bossòst e Vielha e d'auer coneishut er ambient e era gent deth parçan. "Sò un ennamorat dera Val d'Aran e pensè en cercar cançons tradicionaus populares araneses que se podessen dançar enes hèstes, mès a ritme de ròck, salsa o d'autes". Arisa higec qu'un còp assolidada era idia presentèc ua prepausa ath Conselh Generau "e les semblèc ua bona idia. Eri an collaborat damb eth patrocini deth disc". Eth procès comencèc hè sies mesi, prumèr en tot hèr era recopilacion des tèmes populars deth parçan, despús en tot adaptar-les a ritmes de valsa, salsa, ròck, ska, pòlca e fin finau en tot enregistrar-les en un estudi de Barcelona pendent un mes e miei. Arisa vòu remercar eth gran esfòrç hèt pes compausants deth grop que son de provenença cubana, chèca e sevilhana, e des madeishi catalans, qu'an auut d'apréner era corrècta pronóncia der aranés. Eth concèrt d'"Aran un país" serà presentat en exclusiva eth pròplèu dia 1 de mai entàs sies dera vrespada ena hèsta de Santa Creu de Salardú e en balh deth ser se poiràn enténer bères ues des cançons inclodides en disc. Er albom serà despartit per toti es establiments de musica de Catalonha e en Aran se poirà aquerir enes libraries. En Occitània tanben ei prevista era venda.

CDA presente as sòns candidats entàs municipaus e tath Conselh deth pròplèu 25 de mai.

UA presente es sues candidatures tàs eleccions municipaus e tath Conselh Generau.

AUÉ DISSABTE, 26 D'ABRIU DE 2003.

II.
Brèus.
Lèu prèsti es 18 abitatges de proteccion oficiau en pòble d'Arties.
sEr Institut Català del Sòl, que depen dera Generalitat, ei a punt de concludir es trabalhs de bastiment des 18 abitatges de proteccion oficiau plaçats en municipi d'Arties. Aguesti lotjaments seràn autrejadi as sòns proprietaris en ostiu, segontes informèc eth baile de Salardú, Víctor Leon. Cau díder qu'aguesti abitatges cònsten de dus blòcs d'apartaments a on es baishi demoraràn proprietat deth Consistòri entà daurir damb tota probabilitat, ben ua bibliotèca o ben un gimnàs. Es mès ponins d'aguesti lotjaments dispausen de dues abitacions, ua cramba de desembraci e plaça de parcatge e d'ua abitacion mès, es mès grani. Eth prètz maxim ath que se veneràn bèri uns des lotjaments d'aguesta promocion serà uns 57096 èuros.

CDA presente candidatures en toti es municipis deth parçan aranés.
Jesús Rodríguez non se presente coma cap de lista en municipi d'Arties, despús de 20 ans.
Redaccion Casau (CASTIÊRO).
Convergéncia Democratica Aranesa presentèc, dijaus passat, as sòns candidats municipaus e peth Conselh Genererau entàs pròplèu comicis deth 25 de mai. Cau díder qu'en aguesta candidatura CDA presente listes entà toti es ajuntaments dera Val d'Aran, atau coma en toti es terçons peth Conselh Generau. Pendent er acte, parlèren es desparièrs caps de lista des municipis e toti remerquèren que s'apòste pera contunhitat dera madeisha gent per'mor que "se meriten finalizar es trabalhs començats ena darrèra candidatura". Tanben remerquèren eth hèt de qu'en aguesti comicis s'apòste pera gent joena e pera inclosion de mès hemnes. Eth Conselhèr Josèp Loís Boya pendent eth sòn discors didec que pense qu'aguesta campanha serà atipica. Pera sua part, er alcalde deth Naut Aran, Víctor Leon, volec arregraïr es 20 ans de mandat en Ajuntament d'Arties a Jesús Rodríguez e balhar era benvenguda ath nau candidat, César Ruíz-Canela. Atau madeish, eth Sindic d'Aran, Carlos Barrera, manifestèc era sua confidança e illusion en aguest nauèth projècte e didec qu'"aguesta ei era melhor candidatura qu'Aran a podut auer e personaument era melhor de CDA" e higec que de dempús 1995 en Conselh s'a assolidat un govèrn e non un degoteg de traspassi. Er alcaldable tar Ajuntament de Vielha e Mijaran, Pau Perdices, destaquèc era preséncia dera hemna enes consitòris, coma ei eth cas Maria J. Baena en Casau.

CDA apòste pera gent joena e pera inclosion de mès hemnes.

Toti es candidats per CDA s'amassèren en Parador de Vielha.

V.G.

CONVOCATÒRIES.

Agenda.
EXPOSICIONS. Les. Exposicion de pintures sus Comenges dera colleccion "Art Transfronterièr" ena sala der Ajuntament de Les. Dubèrta tot eth dia enquiath pròplèu 1 de mai. Betren s Exposicion "Nomades deth mon" sus era vida e cultura deth pòble Mongòl, ena sala de Betren. Duberta enquiad aguesta dimenjada. Arties s Exposicion collectiva, 4 pintors e 1 escultor, ena sala d'exposicions dera glèisa de Sant Joan d'Arties. Dubèrta enquiath 15 de junh.

Vielha. Dubèrt eth tèrme d'inscripcions tàs colonies "l'estiu és teu" que finalizarà eth pròplèu 23 de mai. Pòden realizar-se en Departament de Joenessa o ben en 93 483 83 63. CINE Vielha s Aguesta setmana en cinèma de Vielha se projècten es pellicules "El Americano Impasible" e "El núcleo". Entà mès informacion consultatz es pannèus informatius.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUÈIRA BERET. BURÈU TORISME VIELHA. CORRÈUS. NOTARIA.

Les acuelherà ua naua edicion dera Hèira de Primauera.
Eth municipi de Les se premanís, un an mès, entà acuélher eth pròplèu dia 11 de mai ua naua edicion dera tradicionau Hèira de Primauera. Aguesta Hèira amasse en Les un gran numerò de ciutadans de toti es pòbles aranesi, atau coma vesins de França. Era Hèira de Primauera permeterà as sòns visitants poder veir e aquerir es melhors exemplars d'animaus de corrau atau coma d'airines de besonh entath jardin o tath uart. Tanben se poderàn aquerir tot tipe de productes d'alimentacion mestierau. Cau díder que Les premanirà, ath delà, ua auta edicion deth Mercat des Flors es pròplèu 6, 11, 13, 20 de mai a on s'expausaràn es melhors exemplars de flors, atau coma ua grana diversitat de frutes e ortalécies.

AUÉ.
EDITE: PREMSA CATALANA S.A. ELABORACION: GRUPCAT.

RECAPTACION IMPÒSTI. MUSÈU D'ARAN. AUÉ (REDACCION). GRÈMI D'OSTALERIA. LORDÈRES.

AUÉ DISSABTE, 26 D'ABRIU DE 2003.

III.
ARTIES E GARÒS.

CASTIÈRO.

Liciten un nau pònt sus eth Garona.
Redaccion VIELHA.

Vielha serà er unenc proprietari des accions de VIGESA.
Eth Departament de Politica Territoriau dera Generalitat serà eth que se n'encuedarà d'executar era licitacion deth bastiment d'un nau pònt sus er arriu Garona, ena zòna dera casèrna militara de Vielha, que connectarà damb eth Solan, segontes es explicacions der alcalde de Vielha e Mijaran, Pau Perdices. Aguestes donades sorgiren en transcors deth plen celebrat dijaus passat, a on se dèc compde dera inversion prevista que supausarà 412918 èuros. Eth plen der Ajuntament aprovèc era ocupacion dirècta de terren plaçat ath cant deth comissariat des Mossos entà equipament public. Atau madeish, ena session plenària tanben s'aprovèc exercir eth dret preferent entà aquerir accions dera empresa VIGESA. Cau díder, qu'actuaument sonque manquen 2200 accions tà qu'eth Consitòri de Vielha pogue èster er unenc sòci de VIGESA. Atau, era empresa GIROA proprietària de 2000 accions e era societat SEGURA LAOSSA que n'a 200, les cediràn ar Ajuntament de Vielha pera quantitat simbolica d'un èuro.

Eth Parador d'Arties acuelhec a toti es candidats tàs comicis municipaus e tath Conselh Generau deth 25 de mai.

AUÉ.

Francesc Boya ditz qu'es listes d'UA non son hètes per inercia.
Unitat d'Aran presentèc dimèrcles es sues candidatures as municipis, entitats descentralizades e ath Conselh Generau.
Redaccion ARTIES.
Unitat d'Aran presentèc, dimèrcles passat, en Parador d'Arties es sues candidatures tàs municipis e entitats descentralizades dera Val d'Aran atau coma tath Conselh Generau. Pendent aguest acte eth candidat a sindic per aguest partit, Paco Boya, manifestèc qu'es candidats que constituïssen aguestes listes son frut deth trabalh de parlar e animar ara gent pendent fòrça temps e non "son ua inercia". Boya higec qu'"aguesta ei era unenca possibilitat entà qu'Aran se regenère politicament". Atau madeish, eth Secretari Generau d'UA didec qu' "auem de reclamar auer ua politica tà hèr país, ua politica de conviccion ena quau sigam tolerants tamb toti es partits politics" e higec "auem de seguir eth nòste tarannà, un compromís de país e non entath partit". Per un aute costat, Boya expausèc que "çò que pensam ei qu'Aran entà progressar e auançar a eth besonh de possar projèctes e cercar consens damb era societat entà hèr-les possibles" e contunhèc en tot díder qu'"es linhes prioritàries deth nòste govèrn ei tot çò que tòque as persones, coma era sanitat, era educacion, er abitatge de proteccion e es servicis". Tanben auancèc qu'ua des sues iniciatiues serà crear un punt d'interès toristic o culturau entàs 32 pòbles dera Val d'Aran. Entà finalizar er acte, Boya volec remercar eth sòn arregraïment as candidats e animar-les en tot díder qu'en aguestes eleccions "auem possibilitats d'auançar e guanhar en Conselh e en fòrça ajuntaments".

CASTIÈRO.
Vielha serà fin d'estapa dera II "Volta en carro de Catalunya".
Redaccion VIELHA.
Manolo Español, director de Torisme Val d'Aran, anoncièc qu'"eth pròplèu dia 13 de mai eth municipi de Vielha acuelh era fin d'estapa dera II "Volta en carro de Catalunya" e higec qu'"eth dia 14 i aurà ua mòstra de tirassada de shivau". Deth 12 ath 18 de mai Torisme Val d'Aran participarà ena Hèira de Sabadell e en Expovacaciones de Bilbao. A darreries de mai presentarà, en un otèl de Valéncia, eth programa de primauera a agents especializats en promocion toristica. Atau madeish, Español avalorèc era hèria deth SITC, qu'auec lòc deth 3 ath 6 d'abriu, e expliquèc qu'"un totau de 30000 persones an visitat eth stand en tot interessar-se per totes es activitats de primauera".

Torisme Val d'Aran a editat es huelhetons toristics tà poder promocionar e presentar eth parçan enes desparières hèires enes qu'a participat pendent març e abriu. En hereuèr se publiquèc un article informatiu en diari aleman Zeit e en març se promocionèc eth senderisme ena revista Ronda Iberia.

AUÉ 26 DISSABTE,

D'ABRIU DE

2003

IV

Entrevista
Francesc Vidal
Conselhèr per CDA en Conselh Generau
V.GARCIA

ara que i èm
Jusèp Lois Sans

Santi Arisa

E

"Nosati trabalham peth ben deth país".
Escunhau (CASTIÈRO).
Francesc Vidal Vergés, de 53 ans, ei eth Conselhèr d?Òbres, Miei Ambient e Miei Naturau per Convergéncia Democratica Aranesa en Conselh Generau d'aran. Hilh d'escunhau, maridat e pair de dus hilhs, trabalhèc pendent 37 ans coma operari de FECSA. Francesc s'inicièc ena politica hè 16 ans, coma alcaldable dera pedania d'escunhau e Casarilh, per?mor qu'auie afinitats politiques damb es ideaus de CDA, eth sòn partit.
Francesc Vidal ditz qu?'eth futur dera Val d'aran, damb era politica que s'amie a tèrme, ei positiu per?mor que se trabalhe peth ben deth país? e hig ?se i èm, logicament ei per qu'ac hèm ben?.
Vidal pense que toti es encastres politics son importants, mès ?çò que mès me preocupe son es que jo pòrti, cau protegir eth miei naturau dera Val d'Aran". Respècte ara modificacion dera Lei d'aran, tèma d'actualitat en toti es partits politics, eth Conselhèr ditz  qu?'era Lei d'aran ei ben coma ei e que non i a cap de besonh d'inclodir mès conselhèrs; mès, sò cossent damb eth hèt de poder aquerir
mès competéncies?.
En tot hèr referéncia ath tèma d'urbanisme ena Val d'Aran, Vidal pense qu'"auer ua Comission Territoriau d'Urbanisme aportarà melhores tà Aran.
Qui melhor qu'es pròpris aranesi, que sabem es problèmes deth parçan, entà gestionar-la?".
Dera creacion dera autovia N-230 ath sòn pas per Aran, des dera boca nòrd enquiara termièra de França, Francesc cre qu?'eth principau problèma ei eth gran volum de tranpòrt pesant que circule per aguesta via? e hig 'era prepausa sus un estudi entà bastir ua via segregada, demanada ath Conselh tamb eth consens de toti es municipis, amendririe er impacte ambientau". Vidal ditz que "cau fomentar era ramaderia entà que non se pèrde" e hig "des deth Conselh Generau se trabalhe en aguest prètzhèt e se vò balhar ajudes tà crear vegades e atau poder mantier er entorn des pòbles aranesi".
Segontes eth Conselhèr 'es joeni, en principi, non aurien d'auer cap de problèma ara ora de trapar trabalh ena Val d'aran, per?mor que n'i a fòrça sustot restacat damb eth torisme. Ara ben, tanben cau díder qu'ei dificil trapar trabalhs especializats?. Entad açò qu'ei ar abitatge ditz 'ara s'aparie damb eth bastiment de pisi de proteccion oficiau?. En tèma sanitari, Francesc manifèste qu'"er aqueriment des competéncies en aguesta matèria son plan importantes per'mor que podem gestionar des d'ací toti es besonhs sanitaris deth país" e hig "ara s'agilizaràn mès lèu toti es tramits".
Dera prepausa de crear un Parc Naturau en Aran, Vidal afirme que ?cau díder prumèr qu'actuaument dejà se protegís eth parçan a trauèrs
dera Xarxa Natura 2000 e des PEIN (Plan d'espacis d'interés Naturau). Mès, un Parc Naturau en Aran, ath delà de protegir, contarotlarà eth bastiment d'edificis e servirà coma mèrca de qualitat entà atrèir ath torisme?. 'eth Conselh sage de balhar ajudes tà crear ua vegada e atau mantier er entorn des pòbles?.

Era istòria e era tradicion configuren era nòsta actuau manèra d'èster. Apòrten es elements imprescindibles entà estructurar eth nòste futur. Era tradicion ei norma, a viatges mès fòrta qu'era madeisha lei. En fòrça societats, era tradicion de relacion entre es persones, en tot mercar es jerarquies e es dependéncies personaus, a persistit peth dessús des estructures democratiques. En aguesti moments, podem trobar aguest exemple enes societats immigrades deth nòrd d'Africa o d'Orient. Era tradicion (expressada a viatges en forma de credences) s'a convertit entada eri en quauquarren insuperable que les empedís era integracion enes societats d'acuelhuda. Era tradicion ei de besonh, mès cau interpretarla en consonància damb era actuau manèra de víuer, d'ua auta forma constituiram moviments dogmatics en constant enfrontament damb es tendéncies modernizantes. Mos cau méter era tradicion en contacte damb eth futur. E açò ei ce qu'a hèt Santi Arisa damb era musica tradicionau aranesa. Eth, coneish es gusti musicaus dera nòsta joenessa; son aficions generiques, globaus. D'acòrd damb eth Conselh Generau d'Aran, Santi Arisa pren es musiques dera nòsta tradicion, extrè letres d'antiques dites e poèmes e les met en contacte damb es ritmes actuaus. Trinque eth "guetto" dera musica arturada ena istòria, arringue es barrons dera preson deth temps ena tradicion e mos hè veir qu'era nòsta musica tradicionau tanben pòt auer un caractèr de modernitat e qu'es joeni la pòden hèr a servir entà divertir-se. Era diversion ven aparelhada a musica dançabla en hèstes, pubs e discotèques. S'era identificacion damb era pròpria istòria arribe per aguest camin, benvenguda sigue.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.


AUÉ.
SUPLEMENT SETMANAU DETH DIARI.

DISSABTE 3 DE MAI DE 2003 N. 60

Er otèl deth pòble de Casau poirie èster sedença dera Escòla d'Ostalaria.
Eth Consistòri cedirà era bastissa ath Conselh Generau pendent 49 ans.

Er 1 de mai comencen es trabalhs de melhora dera via d'accès tà Betlan.

Darrèr plen dera legislatura celebrat ena Casa deth senhor d'Arròs

V.G.

Victòria Garcia Arròs (Marcatosa)
Era pedania de Casau poirie signar un convèni entà qu'er otèl Montcorbison, proprietat deth Consistòri, sigue cedit ath Conselh Generau pendent 49 ans, segontes anoncièc eth Sindic d'Aran, Carlos Barrera, ena session plenària celebrada en Arròs dimars passat. Ena madeisha s'aprovèc ua modificacion de credit que contemple ua partida de 6000 èuros destinada ath canon a pagar ath consistòri de Casau sus aguest ahèr. Barrera didec qu'en aguest acòrd, qu'encara ei pendent de barrar, "eth Conselh se n'encuedarà de reabilitar tota era bastissa que poirie èster ua alternativa entà plaçar-i era Escòla d'Ostalaria de Les se fin finau eth pròplèu 8 de mai non s'arribe a un acòrd damb eth Departament de Trabalh e er Ajuntament de Les. Ua auta des possibles foncions serie era d'utilizar-la coma complement dera Escòla de Tecnics Esportius de Salardú.. Eth plen tanben aprovèc, per unanimitat, pr'amor que non i assistic cap de conselhèr d'UA, es actuacions especifiques que cau includir en convèni de collaboracion enter eth Departament de PTOP e eth govèrn aranés entà actuacions especifiques de montanha pendent eth periòde 2002/2003. Aguest ahèr consistís en méter en foncionament era dusau fasa de melhora des accèssi as nuclis urbans dera Val d'Aran per miei d'actuacions de modificacion, mès en tot mantier eth traçats. Cau díder qu'eth prumèr des trabalhs, segontes caractèr d'urgéncia, ei er accès tath pòble de Betlan per'mor que segontes Barrera "ei insostenible e eth gondron ei de grava". Es trabalhs d'aguesta intervencion començaràn a compdar der 1 de mai e supausaràn un còst de 63.106 èuros. Ua auta des actuacions serà era melhora der accès entà Arró pr'amor que i a un esbaussament important.

Amassadi per Aran presente es candidatures entàs pròplèu comicis deth 25 de mai.

Es persones majors de 60 ans auràn ua reduccion deth 50% en Balneari de Les.

AUÉ DISSABTE, 3 DE MAI DE 2003.

II.

Amassadi per Aran presente as sòns candidats municipaus.
Serrano destaque qu'Amassadi per Aran ei ua agropacion tamb illusions entà representar ath pòble aranés.
Redaccion Betren (CASTIÈRO).
Era agropacion d'electors Amassadi per Aran dauric, dimèrcles passat, eth sòn camin entàs pròplèu comicis tamb era presentacion des sòns candidats entar Ajuntament de Vielha e Mijaran e entàs pedanies de Betren, Vilac e Arròs e Vila, atau com tath Conselh Generau d'Aran peth terçon de Castièro e Marcatosa. Era alcaldable d'Amassadi per Aran entar Ajuntament deth cap-lòc aranés didec, en acte de presentacion, qu'eth motiu que posse ara agropacion a presentar-se ei renauir era situacion politica qu'a era Val d'Aran. "Èm un partit renovador, tamb illusions e tamb gent fòrça premanida entà dirigir es consistòris a on auem lista", didec Serrano. Ramon González e Jaime Alexander son es candidats qu'ocupen eth dusau e tresau lòc ena lista per Vielha e Mijaran, en tot que Montserrat Carner se presente entara pedania de Vilac e Maria Teresa Martimpé entara d'Arròs e Vila. Entad açò qu'ei ath Conselh Generau d'Aran, Amparo Serrano entèste era lista per Castièro, en tot que Maria Teresa Martimpé ac hè per Marcatosa. Per un aute costat, Amparo Serrano volec remercar que confien en gésser elegits entath Conselh Generau d'Aran e qu'Amassadi per Aran se perfile coma un grop decisiu laguens deth govèrn aranés dempús des pròplèu comicis. Ena actualitat era agropacion d'electors ja ei representada en Ajuntament de Vielha damb un còsso.

Brèus.
Paguen 15800 èuros pera unenca parcella privada des casèrnes.
Dimars passat se subastèc en Madrid era parcella de 3025 mètres quarrats d'aprofitament privat, proprietat deth Ministerio de Defensa, per 15800 milions d'èuros. Eth crompador, Luís Sarraluqui Navarro, representaue a ua comunautat de proprietaris. Er alcalde de Vielha e Mijaran cataloguèc de loteria era operacion. "Ara poiram apostar e guanhar en qualitat d'equipaments e de zòna verda". Eth Consistòri deth cap-lòc aranés a ingressat mès de 2'4 milions d'èuros que, segontes er alcalde, serviràn entà urbanizar es terrens der Ajuntament. "En un an, auram un parc public de mès de 15000 mètres quarrats. Vielha auie besonh d'aguest balon d'oxigèn", expliquèc Perdices. Entad açò qu'ei ara zòna qu'er Ajuntament destinarà a equipaments publics se negòcie damb eth Conselh entà poder ubicar-i un Palai de Congrèssi. "Auem artenhut sauvar ua part plan importanta deth pòble. Ei positiu tath municipi e tà tot eth parçan pr'amor qu'assolidaram Vielha coma centre de servicis e agraniram era qualitat dera nòsta aufèrta", manifestèc er alcalde Perdices. Un aute des aprofitaments serà era ampliacion de parcatges. Un totau de 600 places sosterranhes e de 180 en airau perimetrau. Eth baile a anonciat que damb es beneficis dirèctes se sajarà de crompar d'auti terrens entà bastir lotjaments de proteccion oficiau. "En municipi i a ua mancança plan importanta d'aguest tipe d'immòbles".

"Amassadi per Aran serà decisiu en Conselh".

Amassadi per Aran presente listes tàs ajuntaments e tath Conselh.

AUÉ.

Xavier Pocino.

Agent Immobiliari.

"Vielha a guanhat".

OPINION.
È auut era sòrt, coma d'auta gent de Vielha, d'assitir entara subasta publica des terrens dera casèrna militara de Vielha e i é estat present per motius professionaus. Voi díder, qu'era prepausa que representaua non a guanhat, mès en gessí content. Vosati vos demanaratz eth perqué, donc per'mor que Vielha a guanhat, toti auem guanhat. Atau madeish, auem guanhat un nau espaci public, des darrèrs que restauen en Vielha. Des 25000 mètres quarrats qu'auie era parcella, es abitants de Vielha n'èm proprietaris de 22000. Per tant, auem guanhat ua naua zòna de léser, ua zòna d'equipaments e un accès a tota era arriba deth nòste arriu Garona. E tot açò s'a hèt per un motiu, dempús de fòrça ans ena Val d'Aran, a prevalut çò de public peth dessús de çò de privat, eth sentit comun peth dessús des interèssi personaus e partidistes. Non coma en Ajuntament deth Naut Aran a on a prevalut er interès personau des que governen peth dessús der interès public e sociau entad açò qu'ei ath tèma dera Val de Ruda. En cambi, enes casèrnes perfèctament s'i poirien auer bastit 6000 lotjaments, mès sonque se'n haràn 90. Comparatz damb çò que se vò hèr ena Val de Ruda! Entà acabar, dilhèu quauqu'uns trobaratz a mancar eth lotjament sociau, semble èster que damb era casèrna militara tanben auem guanhat. Eth còsso en Ajuntament de Vielha, Joan Riu, s'a comprometut a qué damb es sòs recaptats per Ajuntament de Vielha e Mijaran se haràn abitatges de proteccion oficiau. Açò tòque complí'c ara!. Aué en Vielha toti èm mès rics.

AUÉ.
EDITE: PREMSA CATALANA S.A. ELABORACIÓN: GRUP CAT.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME. VIELHA. CORRÈUS. NOTARIA. RECAPTACION IMPÒSTI. MUSEU D'ARAN. AUÉ (REDACCION). GREMI D'HOSTALERIA. LORDÈRES.

AUÉ DISSABTE, 3 DE MAI DE 2003.

III.

CASTIÈRO Eth SAS adjudique materiau per 232000.
Redaccion VIELHA.
Eth Servici Aranés dera Salut informèc, dimèrcles passat, des desparièrs adjudicataris des diuèrsi lòts deth concors d'equipament compausat per 150 articles. Eth prètz totau dera adjudicacion ei de mès de 232.000 èuros e ath concors s'i presentèren un totau de 31 licitadors, beneficiaris d'un o mès lòts cadun.
CASTIÈRO.

Eth centre sanitari compdarà tamb 150 naui articles.
Segontes eth director deth Servici Aranés dera Salut, eth SAS, Joan Coma, "era màger part der equipament se destinarà a dotar es naui espacis d'urgéncies e consulta extèrna un còp finalizadi es trabalhs d'ampliacion, qu'actuaument s'amien a tèrme a bon ritme e qu'ei previst qu'acaben abantes dera data fixada en mes d'agost". Un aute des articles sanitaris aquerits son es aparelhs destinadi ath blòc cirurgicau e ara codina. Joan Coma higec que "damb era incorporacion d'aguesti naui equipaments, se melhoraràn es installacions sanitàries der Espitau dera Val d'Aran notablament un còp finalizen es diuèrsi trabalhs d'ampliacion deth centre".

AUÉ.

Eth proprietari dera empresa Balneari de Tredòs, Walter Ankli, e eth Sindic d'Aran, Carlos Barrera, signèren er acòrd en Conselh.

Era Baronia de Les redusís eth 50% deth prètz as majors de 60 ans.
Aguest convèni permeterà qu'es escolans aranesi poguen conéisher es beneficis deth termalisme.
Redaccion VIELHA.
Eth Sindic d'Aran, Carlos Barrera, e Walter Ankli, proprietari dera empresa Balneari de Tredòs S.A qu'acorròpe as Termes Baronia de Les, dimars passat ena sedença deth Conselh signèren un convèni de collaboracion. En aguest convèni s'acordèc qu'es persones de mès de 60 ans qu'agen residéncia ena Val d'Aran auràn ua reduccion deth 50 per cent sus eth prètz dera entrada enes servicis des Termes Baronia de Les. Cau díder, qu'aguest descompde sonque s'aplicarà en orari de 11 a 14 ores e damb limitacion dera cabuda der establiment. Per un aute costat, tanben s'acordèc que pendent er an 2003 aguestes installacions seràn dubèrtes de manèra gratuïta a toti es joeni de 12 a 18 ans en orari escolar tà poder realizar visites guidades des installacions. Aguestes seràn organizades pera madeisha empresa e serviràn, segontes Ankli, "entà daar a conéisher as joeni quini son es beneficis d'aguestes aigües sulforoses". Pera sua part, Barrera didec que "se vòu assolidar e apropar as aranesi ar emplec d'aguesti centres termaus" e higec qu'"er emplaçament en Les d'ua installacion d'aguest tipe ei fòrça important per'mor qu'ajude a promocionar eth Baish Aran". Eth Conselh, pera sua part, harà avient ar orari des termes un servici de transpòrt public entà qu'aguestes persones de mès de 60 ans poguen gaudir d'aguest convèni. Atau madeish, eth Conselh facilitarà eth transpòrt as joeni e se meterà en contacte damb er Institut entara organizacion des grops.

PUJÒLO.
Baquèira barrèc era sason despús de recéber 715000 esquiaires.
Redaccion VAQUÈIRA.
Eth complèxe iuernau de Baquèira Beret barrèc era sason, damb un balanç de 715000 visitants. Enguan era afluéncia d'esquiaires a estat enter un 2% e un 3 % menor qu'ena sason passada. Aguest petit descens a estat degut ath mau temps qu'obliguèc a barrar era estacion pendent quauqui dies enes mesi de gèr e hereuèr. Era sason d'esquí 2002-2003 serà rebrembada coma ua des mès abondiues entad açò qu'ei ara quantitat de nhèu. Cau díder, que s'a arribat a auer celhs d'enquia quate mètres e vint centimètres. Pendent aguest mes de mai era estacion a previst iniciar es trabalhs entà espandir era zòna esquiabla entath Alt Àneu, en parçan deth Palhars Sobirà.

Dijaus passat, era orquèstra "Era Tribu e Santi Arisa" presentèc en Salardú eth CD "Aran un país" compausat per 13 cançons tradicionaus araneses. Aguest trabalh, qu'a compdat damb eth supòrt deth Conselh , amasse pèces dera tradicion musicau aranesa armonizada damb ritmes modèrns.

AUÉ DISSABTE, 3 DE MAI DE 2003.

IV.

Entrevista.
Joan Riu.
Conselhèr per UA en Conselh Generau.
V.GARCIA.

Ara que i èm.
Jusèp Lois Sans.

FCEH
Dissabte passat en Salardú, ena Escòla de Tecnics Esportius, se celebrèc ua Amassada Generau dera Federacion Catalana d'espòrts d'Iuèrn. I auie practicament un solet tèma: era creacion dera Delegacion Territoriau dera Val d'Aran. Es espòrts d'iuèrn, especiauments er esquí, formen part dera personalitat d'aguest país. Era identitat non ei ua question establa, senon ua question que s'adapte as tempsi que se botgen. Se hè 100 ans er esquí podie èster ua question menor dera vida aranesa, actuauments ei ua forma de vida, era impulsora dera prumèra activitat sociau e laborau. Quan era FCEH se determine a préner aguesta decision, la pren per unanimitat, entre en terren des simbolismes que mòstren un respècte major pera identitat aranesa. Catalonha, a nivèu de federacion d'iuèrn, demore dividida en quate territòris: era Delegacion Centrau, era Delegacion Orientau, era Delegacion Occidentau e era Delegacion dera Val d'Aran. Non i a cap auta federacion qu'age auut ua iniciativa parièra. Atau arai qu'er exemple se reproduïsque e qu'age efèctes sus d'autes estructures administratives. "Era Val d'Aran non pòt demorar includida en cap auta division territoriau pròpria de Catalonha que non sigue era madeisha" ditz era Lei d'Aran, e, maugrat tot, mos trapam de contunh damb prepauses administratives, damb projèctes de vegueries, damb estructures que vien des organizacions sociaus e dera administracion... que non considèren aguest mandat e qu'equiparen era Val d'Aran a ua comarca quinsevolha. Ac auem dit fòrça: non èm ua comarca; èm un territòri diferenciat. Ei d'arregraïr qu'era FCEH i age tanta claretat.

"Aran a de besonh ua politica de mès consens e dialòg".
Victòria Garcia Vielha (CASTIÈRO)

Joan Riu Llonch, hilh de Vielha hè 48 ans, ei eth Conselhèr per Unitat d'Aran en Conselh Generau. Ath delà, compagine eth sòn trabalh coma empresari damb eth cargue de còsso en Ajuntament de Vielha e Mijaran. Maridat e pair de tres hilhs, se declare nacionalista e ditz que s'inicièc ena politica hè 8 ans pr'amor qu'estime ath pòble de Vielha, "sustot per'mor que m'illusione eth mèn pòble". Joan Llonch pense qu'"era politica que s'amie a tèrme, se pòrte mau. Aran a de besonh d'ua politica de mès consens e dialòg e en aguest moment non se hè" e hig qu"an de poder-i participar toti es conselhèrs tà que s'i poguen trobar representats toti es aranesi". Riu cre que toti es encastres politics son importants, mès "çò que mès me preocupe ei eth benèster des persones, era sanitat, er ensenhament, eth lotjament sociau". Respècte ara modificacion dera Lei d'Aran, eth Conselhèr i é d'acord mès ditz que "cau hèr-la mès justa pr'amor qu'actuaument non n'ei entad açò qu'ei ara representacion dera gent qu'èm enes terçons". En tot hèr referéncia ath tèma d'urbanisme ena Val d'Aran, Riu opine que "s'aurie d'auer balhat mès participacion as ajuntaments, non sonque a dus des nau municipis" e hig "non sò en contra d'aquerir aguesta competéncia, mès cau era participacion de totes es institucions e grops politics". Dera creacion dera autovia N-230 ath sòn pas per Aran, des dera boca nòrd enquiara termièra de França, Joan ditz "non ara autovia, òc ara prepausa entà bastir ua via segregada demanada ath Conselh tamb eth consens de toti es municipis, donc amendririe er impacte ambientau mès tanpòc tot" e hig "aguest ei un exemple clar de coma s'a de hèr politica". Joan opine qu'"era ramaderia cau fomentar-la des des institucions, en tot subvencionar-la e emparar-la per'mor qu'eri sòn es jardinèrs d'Aran, consèrven er entòrn entà poder víuer deth torisme". Segontes eth Conselhèr, "entath joen aranés trabalh en generau n'i a, mès entà poder trabalhar enes mestièrs entàs que s'an premanit, ei a díder, trabalhs especializats, en manque" e hig "ath delà, er abitatge entath joen ei imprescindible que sigue accessible en prètz". En tèma sanitari, Riu manifèste qu'"aguest ahèr lèu lo desconeishi" e hig "auem hèt quauques preguntes tà veir coma anaue eth sòn foncionament e a jo arrés m'ac a explicat, non se m'a informat. Ath delà, m'auesse agradat exprimir era mia opinion per'mor qu'aguesta competéncia ei de toti es aranesi". Sus era prepausa de crear un Parc Naturau en Aran, Riu afirme qu'"ei illegau, prumèr pr'amor qu'imcomplís fòrça des articles dera Lei d'espacis Naturaus, dusau pr'amor qu'abantes cau hèr ua planificacion de çò que se vòu hèr ena Val d'Aran
preadabla a quin tipe de figura de proteccion que sigue" e hig "era mèrca qu'atrè ath torisme ei era de Parc Nacionau, aguesta ei ua mèrca segondària".
'era creacion deth Parc Naturau imcomplís fòrça des articles dera Lei d'espacis Naturaus".
Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 10 DE MAI DE 2003 N. 61.

Fin finau era Escòla d'Ostalaria d'Aran demorarà plaçada en municipi de Les.

S'aprovèc ua aportacion de 108000 èuros tara Oficina Tecnica d'Urbanisme.
Eth Conselh collaborarà damb Trabalh ena gestion dera Residéncia de Temps de Léser.

V.G.

Era darrèra Comission de Traspassi dera Val d'Aran d'aguesta legislatura se celebrèc ena Casa deth Senhor d'Arrós.
Victòria Garcia Arròs (MARCATOSA).
Era Comission Mixta de Traspassi dera Val d'Aran, presidida peth Conselhèr de Governacion e Relacions Institucionaus, Josep Maria Pelegrí, dijaus passat aprovèc era prepausa d'acòrd de traspàs de competéncies e servicis dera Generalitat de Catalonha ath Conselh Generau en matèria de formacion ocupacionau ena Escòla d'Ostalaria de Les. Era Comission de Traspassi tanben aprovèc era signatura d'un convengut de collaboracion enter eth Departament de Trabalh, Indústria, Comèrç e Torisme e eth govèrn aranés entad açò qu'ei ara Residéncia de Temps de Léser de Les. Es Conselhèrs ena oposicion, Emili Medan d'UA e Josèp Calbetó d'UDA, votèren en contra d'aguesti dus ahèrs, en considerar qu'era addenda ère hèta dehòra de tèrme. Segontes eth Sindic d'Aran, Carlos Barrera, eth Conselh non excludís ar Ajuntament d'aguest acòrd "ei per aquerò que le convidam a que participe en quin moment que sigue que s'i volgue híger. Aguesta negociacion que s'inicièc en 1997 fin finau s'a materializat". Atau madeish, a compdar d'ara era bastissa B, deth cant dera Residéncia de Temps de Léser, serà abilitada peth Conselh Generau entara Escòla d'Ostalaria e era Residéncia contunharà gestionada peth Departament de Trabalh damb era collaboracion deth govèrn d'Aran. En aguesta amassada tanben s'aprovèc unanimament era transferéncia de competéncies relatives ar elipòrt de Vielha atau coma era transferéncia de competéncies en matèria de proteccion des animaus e gestion dera fauna cinegetica e fluviau. Ath delà, s'aprovèc era prepausa de cooperacion en foncionament dera Oficina Tecnica d'Urbanisme damb 108000 èuros de pressupòst.

Union Democratica Aranesa presente as sòns candidats entàs eleccions deth pròplèu 25 de mai.

Artur Mas participe enes hèstes de Santa Creu e inaugure era Mòla de Salardú.

AUÉ DISSABTE, 10	DE MAI DE 2003.

II.
Brèus.
Pelegrí presente en Vielha eth libre "Eth regim especiau dera Val d'Aran".
Eth Conselhèr de Governacion e Relacions Institucionaus, Josep Maria Pelegrí, presentèc eth libre "Eth regim especiau dera Val d'Aran dimèrcles passat en Vielha. Normativa Juridica" de Josefina Vidal. Aguest libre, editat en aranés e catalan, presente un recuelh normatiu sistematizat e un estudi prealable que met ara man des professionaus deth dret e dera Administracion publica, des elegits locaus e de quina persona que sigue interessada enes especialitats dera organizacion admistrativa aranesa. Segontes eth Sindic d'Aran, Carlos Barrera, "en aguest libre Vidal a reflectit era volentat d'autogovèrn en cadua des negociacions des traspassi". Pera sua part, Josefina Vidal, manifestèc qu'"aguest libre a estat fòrça laboriós" e Vidal higec qu'"era idia de hèr aguest recuelh sorgís a arraïc deth gran numerò de consultes sus era Lei d'Aran, alavetz pensè que serie un esturment util entà toti". Cau díder qu'era autora ei jurista e Cap deth Servici de Relacions damb es Èsters Locaus dera Direccion Generau d'Administracion Locau. Atau madeish, eth Conselhèr Pelegrí volec remercar era sensibilitat damb que s'a realizat "tant per part dera autora coma dera Generalitat" e higec qu'"auer aguest libre ei imprescindible entara Val d'Aran, donc atau es pròplèu generacions auràn constància des processi juridics ath long dera istòria".

Union Democratica Aranesa presente as sòns candidats.
Calbetó ditz "auem premanit ua lista novedosa de gent joena premanida e qualificada, ena qu'era mieja d'edat ei de 35 a 38 ans".
Redaccion Vielha (CASTIÈRO).
Eth partit Union Democratica Aranesa (UDA) presentèc, deluns passat, as sòns candidats entàs pròplèu comicis deth dia 25 es quaus an representativitat en municipi de Vielha e Mijaran e en Conselh Generau peth terçon de Castièro. Atau madeish, eth president d'aguesta coalicion, Josèp Calbetó didec que "coma caps de lista sonque i coïncidim dus des veterans des darrères listes, es auti apareishen enes darrères posicions per'mor qu'auem deishat pas as naues generacions" e higec "nosati aufrim ua lista novedosa ena qu'era mieja d'edat ei de 35 a 38 ans, qualificada e premanida, ath delà dera incorporacion de tres hemnes". Per un aute costat, Calbetó remerquèc qu'enes resultats d'aguestes eleccions pretenen d'obtier aumens eth madeish resultat qu'enes comicis der an 1999, mès didec que "se sajarà de tornar a validar es tres lòcs obtenguts e acréisher aumens en un, tant en Conselh coma en Ajuntament de Vielha, donc auem demostrat era nòsta experiéncia". Calbetó, pendent er acte, tanben volec remercar qu'eri non se basaràn en insults pendent aguesta campanha electorau, atau coma se hec ena de 1999 ena que "toti es partits politics, sense excepcion, anauen ena mia contra". Entad açò qu'ei as linhes de govèrn d'UDA Calbetò manifestèc qu'"era politica que volem amiar a tèrme en Conselh ei era d'aquerir pòga a pòc es competéncies que manquen e assolidar es dejà existentes".

"Se sajarà de tornar a validar es lòcs obtenguts".

UDA presente lista entar municipi de Vieha e eth terço de Castièro.

AUÉ.

OPINION.
Tinent Alcalde der Ajuntament Vielha e Mijaran.

Joan Riu.

"Pecat d'omission"
Efectivament, Aran non ei un parça mès de CATALONHA, senon qu'ei un territòri damb ua Lei especifica que li balhe ua entitat territoriau e politica. Era creacion d'ua Delegacion Territoriau dera Val d'Aran per part dera Federacion Catalana d'espòrts d'Iuèrn, dempús der emendament presentat peth CAEI (Club Aranés Espòrts Iuèrn) e eth CEVA (Club Esquí Val d'Aran) as naui estatuts dera Federacion, ei sens dobte un acte de coeréncia politica e administratiua. Cau díder que resulte estonant qu'eth Sr. Josèp Loís Sans, ena sua columna abituau, se'n desbrembe de mencionar as autentics promotors dera iniciatiua. Entad açò qu'ei ath merit d'aguest reconeishement ei sens dobte eth d'un movement sociau e esportiu qu'a dinamizat er espòrt e qu'a balhat ara Val d'Aran ua entitat en encastre der esquí, qu'aué mos a permetut auer un supòrt des membres dera assemblada dera Federacion Catalana d'espòrts d'Iuèarn, maugrat qu'en aguest cas i auesse qui, des de posicions conservadores, questionèc era legalitat d'aguesta iniciatiua. Atau madeish, felicitats as Clubs e ara Federacion Catalana pera unanimitat que suscitèc aguesta iniciatiua.

AUÉ.
EDITE: PREMSA CATALANA S.A. ELABORACIÓN: GRUP CAT.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS. NOTARIA. RECAPTACION IMPÒSTI. MUSEU D'ARAN. AUÉ (REDACCION). GREMI D'HOSTALERIA. LORDÈRES.

news@grupcat.com

AUÉ DISSABTE, 10 DE MAI DE 2003.

III.
PUJÒLO.

Vesita oficiau deth Conselhèr en Cap.

QUATE LÒCS. Compromís tà ampliar era escòla de Bossòst.
Núria Sanjuan. BOSSÒST.

Eth pòble de Bossòst inaugure eth sòn nau Ajuntament.
Eth Conselhèr en Cap, Artur Mas, pendent era sua visita ara Val d'Aran inaugurèc eth nau Ajuntament de Bossòst plaçat ena antica bastissa des pompièrs. Eth baile Felip Delseny didec en sòn parlament qu'eth pòble de Bossòst non se des·hè deth patrimòni, senon que lo transforme. Pera sua part, eth Sindic d'Aran, Carlos Barrera, anoncièc en tot profitar era escadença, qu'eth parc de fauna autoctòna deth Portilhon a començat era sua projeccion tà èster ua realitat. Atau madeish, Artur Mas, se comprometec a agranir era escòla de Bossòst que comence a auer deficiéncies com era manca d'espacis. Entad açò qu'ei as carretères, en referéncia ara N-230 ath sòn pas per Bossòst, eth Conselhèr didec que depen deth govèrn centrau. "Aguest ei un problèma qu'aurie estat apariat se s'administrèsse des deth govèrn dera Generalitat", higec Mas. Eth cas ei qu'es vesins son preocupadi per aument de trànsit que provocarà eth nau tunèl de Vielha.

Eth Conselhèr dera Generalitat Artur Mas visitèc era Val d'Aran era passada dimenjada.

N.S.

Mas participe ena hèsta de Santa Creu e inaugure era Mòla de Salardú.
Eth Conselhèr en Cap ditz qu'eth nau Estatut afavorirà era Val d'Aran e mantierà era identitat de país laguens de Catalonha.
Núria Sanjuan SALARDÚ.
Dissabte passat, Artur Mas acompanhat peth Sindic d'Aran, Carlos Barrera, e eth baile deth Naut Aran, Víctor Leon, entre d'autes personalitats, inaugurèc era remodelada Mòla de Salardú.. Cau díder, qu'aguest patrimòni municipau pòrte fòrça ans sense éster emplegat, pera sua part, es remodeladors non descartèren era possibilitat de tornar-la a hèr servir. En referéncia as pròplèu comicis de mai, eth Conselhèr Mas senhalèc qu'enguan se presenten fòrça listes "hantaumes" per part dera oposicion, "a on sonque i presenten un candidat. Non se tien peth sòn pròpri pes". En transcors dera sua visita, eth Conselhèr assitic tara tradicionau amassada des Santes Creus e mès tard entara missa en aunor ara Santa Creu. Atau madeish, eth Conselhèr profitèc era session de balh dera vrespada entà gaudir des diferenti actes dera hèsta major. Damb aguesta hestivitat s'inície eth cicle de hèstes majors d'ostiu ena Val d'Aran. Era visita d'Artur Mas comencèc eth ser diuendres damb era inauguracion dera naua sedença de CDA plaçada en Vielha. Eth Conselhèr remerquèc en sòn parlament que tamb eth nauèth projècte d'estatut per Catalonha que presente CiU, era Val d'Aran auançarà en toti es sentits: "progrès economic, coesion sociau, equilibri territoriau intèrn e, sustot, mantenement dera personalitat culturau d'un país diferenciat". Mas finalizèc eth sòn discors en tot destacar qu'era Val d'Aran ei un país laguens dera nacion catalana.

CASTIÈRO.
Eth CF Vielha guanhe ath Corbins e s'apròpe ara dusau Regionau.
Redaccion VIELHA.
Eth pròplèu dia 18, tàs 17'30, eth CF Vielha jogarà, en sòn camp de fotbol, damb eth CF Artesa de Lleida, eth sòn darrèr partit de liga, corresponent ara sason 2002-2003. Dempús dera victòria de dimenge passat dauant deth CF Corbins, era equipa aranesa se trape ena dusau posicion deth classament damb es madeishi punts qu'eth CF Magraners, mès damb eth gòl average a favor, çò que hè qu'eth darrèr partit sigue plan important per'mor qu'ua victòria supausarie er ascens tara categoria de 2au regionau. Tant es jogadors coma era Junta Directiua conviden a toti es sòcis, collaboradors e simpatizants a animar e, damb un shinhau de sòrt, a celebrar era victòria e er ascens.

Era darrèra setmana en Barcelona, er Institut Catalan d'energia (ICAEN) deth Departament de Trabalh, Indústria, Comèrç e Torisme autregèc ath Conselh Generau, damb motiu dera XIIIau edicion des prèmis ICAEN, eth prumèr prèmi as institucions per estauvi e eficiéncia energetica.

AUÉ DISSABTE, 10 DE MAI DE 2003.

IV.

Entrevista.
Victor Leon.
Conselhèr per CDA en Conselh Generau.
V.GARCIA.

Ara que i èm.
Jusèp Lois Sans.

A qui votatz?
Comence era campanha electorau. Quan è de méter exemples sus er emplec der aranés acostumi a parlar dera escòla e dera politica. En tot simplificar es messatges asseguri qu'entà dedicar-se ara politica ena Val d'Aran cau saber aranés, e en moment des rasons apòrti qu'entà estimar era tèrra en Catalonha cau hè'c en catalan e per similitud ena Val d'Aran cau hè'c en aranés. Tanben i a arguments economicistes, donques qu'eth 90 per cent deth territòri dera Val d'Aran ei public (d'Administracion Municipau) e qu'es aranesi an er argument de qué tà administrar corrèctament aguest territòri cau coneisher-lo e auer viscut eth sentiment dera sua gestion. Ua forma d'esvitar que persones non implicades en aguesti ahèrs posquen accedir ath sòn govèrn ei era exigéncia tacita dera lengua coma element d'identificacion. Er aranés a estat, damb diferéncia, era lengua mès presenta enes campanhes electoraus tath Conselh Generau d'Aran e tàs municipis enes darrèrs ans. È panic as messatges electoraus hèti en catalan e mès encara as hèti en castelhan. Es persones vengudes entara Val d'Aran, des montanhes enlà (de delà) an, en un percentatge fòrça elevat, era volentat dera integracion, de formar part dera medulla espinau deth país, de qu'es sòns hilhs siguen individus que visquen eth substracte sociau dera Val d'Aran. Quan mos adreçam ada eri en castelhan, les infravaloram, les privam der esfòrç dera integracion,... desintegram eth país e es sues expectatives. E se açò passe pendent era campanha electorau, imaginatz ce que serà dempús pendent era accion des quate ans de govèrn. Susvelhatz a qui votatz, donques qu'en contengut, es messatges se semblaràn fòrça.

"Se trabalhe fòrça sus eth tèma d'autogovèrn".
Victòria Garcia.
Salardú (PUJÒLO).
Víctor Leon Plana ei eth Conselhèr, peth terçon de Pujòlo, de Convergéncia Democratica Aranesa ath delà d'alcalde der Ajuntament de Naut Aran e Deputat Provinciau. Neishec en Lhèida hè 49 ans e tàs 3 ans venguec a víuer tà Aran, concrètament en pòble d'Arties. Licenciat en Dret e pair d?un hilh, pòrte 12 ans en tot trebalhar coma politic e segontes eth "m" introdusí en aguest mon per'mor que me vengueren a cercar?. Víctor Leon ditz: "eth futur dera Val d'Aran, damb era politica que s'amie a tèrme, va ben per'mor que se trabalhe fòrça sus eth tèma d'autogovèrn?" e hig qu'"atau se poirà determinar eth futur d'Aran des d'aciu".
Leon pense que toti es encastres politics son importants, mès "çò que mès me preocupe ei eth miei ambient donc ei un recors benben important que cau suenhar e qu'ei restacat ath tèma der urbanisme". Respècte ara modificacion dera Lei d'Aran, tèma d'actualitat en toti es partits politics, eth Conselhèr ditz que "quan se volec restaurar era Lei d'Aran se sagèc de recuperar-la tau coma ère abantes, des dera eleccion des conselhèrs enquiara sua representativitat enes terçons; mès, sò cossent damb eth hèt de poder aquerir mès competéncies prètzhèt en qué se trabalhe des de sindicatura". En tot hèr referéncia ath tèma d'urbanisme ena Val d'Aran, Leon pense qu'"ei un tèma delicat que cau tractar damb fòrça rigor" e hig "non serà facil, mès ei bon entà Aran auer ua Comission Territoriau d'Urbanisme per'mor que se decidiràn fòrça ahèrs des deth parçan". Dera creacion dera autovia N-230 ath sòn pas per Aran, des dera boca nòrd enquiara termièra de França, Víctor ei cossent damb er estudi d?ua via segregada, demanat per consens de toti es ajuntaments d'aran, e ditz qu?'atau s'esvitarà ath minim er impacte ambientau, mès çò qu'ei clar ei qu'aguesta via permeabilize es Pirenèus damb
Euròpa e alavetz cau apariar-la?. Entad açò qu'ei ath foment dera ramaderia ena Val d'Aran, Leon opine que "des dera Administracion se sage d'ajudar ad aguest sector economic, qu'existie en Aran abantes qu'eth torisme, entà que non se pèrde" e hig que "cau potenciar e incentivar mès as joeni per'mor qu'aguest trabalh ei fòrça sacrificat e non ei aisit. Ath delà, indirèctament afècte ath torisme pr'amor que gràcies ada era se pòt mantier er entorn naturau des pòbles aranesi". En tèma sanitari, eth Conselhèr manifèste que ?s'a  hèt un bon trabalh de gestion des deth Conselh sustot entad açò qu'ei ara descentralizacion de Vielha dera assiténcia primària, ara fòrça pòbles pòden gaudir d?un CAP? e hig que ?s'a apropat era sanitat ara poblacion?. Dera prepausa de crear un Parc Naturau en Aran, Leon afirme qu'"aguesta figura, ath delà de protegir eth miei ambient, permeterà seguir damb es activitats de montanha que se realizen
en Aran e serà un reclam mès, entath torisme que mos visite". ?S'a descentralizat de Vielha era assisténcia primària, ara fòrça pòbles pòden gaudir d?un CAP?.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 17 DE MAI DE 2003 N. 62.

Es aranesi tornen a alistar as sòns representants tath Conselh Generau.
Es partits politics d'Aran cambien es règles e presenten as sòns candidats a sindic.


V.G.

Eth Conselh Generau d'Aran ei placat en Vielha, caplòc dera Val d'Aran.

Victòria Garcia Vielha (CASTIÊRO).
Municipis e pedanies tanben an un pes especific en aguestes eleccions deth dia 25.
Eth pròplèu dia 25 de mai son es eleccions municipaus e entath Conselh Generau d'Aran. En aguesti comicis presenten candidatura es madeishi partits politics que participèren ara hè quate ans. Podem observar qu'entath govèrn aranés i a ua representativitat pro grana entad açò qu'ei as canditats. Aguest còp es candidatures non se presenten sonque entà conselhèrs. Es diuèrsi partits aranesi ja presenten dirèctament ath sòn candidat tà Sindic maugrat qu'aguesta forma de dar a conéisher as candidats non ei pas era era istorica. Aran se departís en sies circonscripcions nomentades terçons. Es conselhèrs que corresponen a cada un des terçons demoren despartits dera manèra que seguís. De Pujòlo en gessen dus conselhèrs ath parion qu'en d'Arties e Garòs. Eth terçon de Castièro ei representat damb quate conselhèrs condicionat peth magèr numerò de gent que demore en aguest parçan pr'amor d'èster eth caplòc. Eth terçon de Marcatosa se represente damb un conselhèr coma eth de Laïrissa. Fin finau auem eth de Quate Lòcs a on s'escuelhen a tres conselhèrs. Cau díder tanben, qu'eth Conselh Generau ei integrat per 13 conselhèrs, e enter eri alisten a qui les representarà coma sindic d'Aran. Era Val d'Aran compde damb nau municipis, en aguesti tanben cau remercar eth pes des consitòris. Vielha especiaument ei eth que mès representativitat a damb cinc partits politics. Naut Aran, Bossòst ,Les, Canejan, Bausen, Arres, Vilamòs e Es Bòrdes compden damb es madeishes candidatures qu'enes eleccions der an 1999. Atau madeish, cau auer en compde que quauqui d'aguesti municipis acorròpen as sues pedanies. En totau era Aran ne compde damb tretze.

Grèmi d'Ostalaria dera Val d'Aran amasse a toti es partits politics en ua taula rodona.

Ua cinquantea d'aspirants a monitors d'esquí demanden ath CSD per negligéncia.

AUÉ DISSABTE, 17 DE MAI DE 2003.

II.

Ostalèrs deth parçan demanen as politics responses ath futur toristic.
Eth Grèmi d'Ostalaria organize ua taula redona damb era representacion des desparièrs partits aranesi.
Redaccion Betren (CASTIÈRO).
Empresaris deth sector e representants des desparièrs partits politics aranesi s'amassèren entà parlar e debàter sus eth present e futur deth torisme en Aran. Damb aguesta trobada, premoiguda e organizada peth Grèmi d'Ostalaria dera residéncies, siguec un des punts mès intensament debatuts dera tarde. En aguesta taula redona, celebrada dimèrcles passat, auec un lòc subergessent er urbanisme e, concrètament, es aspèctes restacadi damb era moratòria urbanistica. Cau rebrembar qu'eth Grèmi a sollicitat quauqui còps que non se permete eth bastiment de naues installacions ostalères, apartaments, ne dusaus residéncies. Aguesta amassada siguec un èxit, autant pera intensitat des debats, coma pera grana participacion d'empresaris ostalèrs e, tanben, de representants de toti es partits politics d'Aran damb representacion tath Conselh.

Bracs.
Vielha celèbre eth tradicionau Sant Pònç.
s Deluns passat, era Conselheria de Cultura der Ajuntament de Vielha e Mijaran, celebrèc era Hèsta de Sant Pònç damb eth tradicionau concors de pastissi, licors e confitures. En aguesta edicion se presentèren mès d'ua trentea de productes toti eri d'elaboracion casalèra, includidi enes desparières categories. Coma coquilhon mès originau se preièc eth de crema e pinhons de Cándida Vidal, coma mès gustòs eth de fruts sècs de Ana de Miguel. Eth prèmi ara melhor elaboracion siguec entà un "plum cake" d'escares d'elena Díaz. Entad açò qu'ei ath melhor licor, siguec eth hèt per Carmen Pujos. Eth prèmi ara melhor confitura l'artenhec Paquita Vidal damb era de pinsons e eth prèmi ath melhor coquilhon siguec eth de poma, de Maria Berdie. Cau díder, qu'eth prèmi tà cada categoria siguec de 60 èuros, ath delà er Ajuntament arregraïc a toti es participaires era sua collaboracion damb un present.

Nauta participacion en aguesta 1èra trobada
Val d'Aran, es empresaris ostalèrs aueren era possibilitat de demanar a toti es candidats responses clares e prepauses electoraus concrètes sus aspèctes plan decisius tath desvolopament toristic dera Val. Se tractèren ahèrs restacadi tamb es infraestructures atau coma es plans e accions de promocion toristica. Tau coma se demoraue, era sollicitud realizada per part des ostalèrs as politics, basada en un màger contaròtle sus era competéncia desleiau exercida mejançant Eth Grèmi d'Ostalaria amassèc en Betren as politics en ua taula redona eth loguèr d'apartaments e dusaus

AUÉ.

Unitat d'Aran aufrís un nau concèpte de transpòrt.
Redaccion Vielha (CASTIÈRO).
Eth candidat a sindic d'Aran, Paco Boya, a reclamat eth besonh qu'Aran se conècte avientament damb es granes infraestructures e hilats de transpòrt mès propèrs, especiaument damb es aeropòrts e era nauta velocitat. Boya planhec qu'actuaument cap de servici de transpòrt public junhe Aran damb er aeropòrt de Tolosa de Lengadòc o damb era nauta velocitat francesa. En aguest sentit, eth tanben deputat tath Parlament anoncièc qu'en sòn programa electorau presente prepauses entà apraiar aguesta situacion, donc didec "òc que volem ua bona destinacion toristica, auem d'èster ben conectats damb es grani hilats de transpòrt e facilitar er accès as nòsti otèls damb servicis eficienti e rapids". Boya anoncièc que, se guanhe aguestes eleccions, Aran aurà un centre logistic entà regular e possar un nau concèpte des transpòrts intèrns dera Val d'Aran e garantir era conectivitat deth parçan damb er exterior.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN.
Esdejuar e balh ena hèsta de Santa Quitèria.
Eth pròplèu dijaus se celebrarà era hèsta de Santa Quitèria ena boca sud deth tunèl de Vielha. Enguan i aurà un esdejuar popular aufrit per Ajuntament de Vielha e Mijaran. Coma d'abituda, tàs dotze deth meddia, s'aunorarà ara Santa damb ua missa ena sua capèla. Ara seguida se benedirà eth tèrme e se despartirà era Caritat. Dempús, animacion tamb ua charanga e, tàs cinc dera tarde, balh en refugi de Sant Nicolau a cargue deth music Joan Inglada. Era AlsinaGraells meterà a disposicion de toti aqueri que non agen miei de transpòrt un autobús. Es oraris de gessuda, des de Vielha, seràn tàs 10 e 11 ores deth maitin e es de tornada, des der Espitau, seràn tàs 19 e 20 ores.

Boya demane agranir es inversions entath torisme.
Boya remerquèc tanben qu'es empresaris de torisme an d'auer un papèr fòrça destacat enes decisions de futur respècte ara ordenacion deth territòri donc, sonque damb era soma d'esfòrci d'empresaris e Administracions, es empreses toristiques mantieràn era sua competitivitat en un mercat cada còp mès competitiu e dinamic, tà d'acò prepause un acréishemen des inversions.

BAQUEIRA BERET. BURÈU TORISME VIELHA. CORRÈUS. NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

ELABORACIÓN: EDITE: PREMSA ELABORACION: CATALANA S.A. GRUPCAT.

AUÉ DISSABTE, 17 DE MAI DE 2003.

III.

QUATE LÒCS.
Eth Conselh trabalhe enes camins de montanha.
Redaccion BOSSÒST.

PUJÒLO.

Margalida s'utilizarà entath Trial d'espanha tà França.
Eth Conselh Generau d'Aran e eth Mòtoclub Aran Pirenèus an arribat a un acòrd de collaboracion entara recuperacion de camins tradicionaus de montanha. Atau, eth prumèr camin en recuperacion ei eth de Bossòst tà Margalida. Aguest camin serà utilizat entath campionat de Trial d'espanha tà França, qu'aurà lòc en pòble de Bossòst eth pròplèu dia 8 de junh, e dempús demorarà coma un accès de senderisme entàs mines Victòria. Era recuperacion qu'eth govèrn aranés hè d'aguesta antica espleita minèra coma un nau atractiu toristic e dinamizador des terçons de Lairissa e Quate Lòcs aurà lòc a compdar dera recuperacion deth camin de Margalida. Atau madeish, er accès ad aguestes mines aurà dues alternatiues, ua per Arres, a trauèrs dera pista forestau, e ua auta per Bossòst. Per un aute costat, ei era volentat deth Mòtoclub Aran Pirenèus e deth Conselh auançar ena recuperacion de naui camins qu'actuauments se trapen hòraviadi.

Era aubèrja de Salardú ei eth centre a on s'impartissen es corsi de monitor d'esquí, hons e de surf.

AUÉ.

50 estudiants tà monitors d'esquí demanen 3 milions d'èuros ath CSD.
Era Federación Española de Deportes de Invierno non ajude e convòque corsi entà contunhar damb era formacion iniciada.
Redaccion SALARDÚ.
Ua cinquantea d'estudiants de monitors d'esquí damb eth supòrt deth Conselh Generau, proprietari dera Escòla de Tecnics Esportius dera Val d'Aran, an enterpausat ua demana contra eth CSD (Consejo Superior de Deportes) dauant dera sua negligéncia en tot reclamar ua indemnizacion de 3 milions d'èuros. Aguesti aspirants allèguen afectacion economica, professionau e morau patida dempús qu'era Federación Española de Deportes de Invierno (RFEDI) age organizat corsi que dempús non permeten exercir eth mestièr. Aguest problèma residís enes ans 1999 e 2000, quan uns 700 esquiaires d'espanha inicièren era sua formacion damb era RFEDI. Posteriorament, aguesta formacion passèc a èster competéncia d'escòles de formacion legaument constituïdes en aplicacion vigenta. Ei a díder, qu'era Federacion perdie era competéncia formativa en benefici d'institucions privades e publiques que creauen escòles depenentes des administracions educatives. Totun, tà poder seguir es sòns estudis aqueres 700 persones an de besonh d'un reconeishement especific deth CSD pr'amor qu'en tot acabar es corsi es sòns expedients sigueren depausats en CDS e ara ei aguest organisme qu'a era competéncia tà autorizar que poguen contunhar es estudis. Es corsi dera RFEDI confonen as usatgèrs e per tot açò eth Conselh e era Escòla de Tecnics an exigit ara Federacion que les anullen per enganhosi.

CASTIÈRO.
Era residéncia geriatrica se dòte d'ua equipa complèta de podologia.
Redaccion VIELHA.
Es comissions de hemnes de Vielha e Bossòst, a trauèrs des tòies e d'autes iniciatiues, an arremassat 410 e 200 èuros respectiuament, qu'amassa damb es 3600 aportats peth Conselh Generau les permeteràn crompar ua equipa complèta de podologia atau coma materiau de teràpia ocupacionau adaptat ara gent grana. Cau díder qu'aguestes equipes dejà son en foncionament ena residéncia geriatrica San Antòni de Vielha. Era collaboracion enter eth govèrn aranés e es comissions de Santa Gueta de Vielha e Bossòst, hèsta tradicionau des hemnes, an permetut hèr realitat aguesti naui servicis que tant arregraïssen es usatgèrs dera residéncia geriatrica.

Eth Departament de Joenessa deth Conselh Generau en collaboracion tamb eth Servei Català del Trànsit organizèc eth Parc Infantil de Transit jos er eslogan "Campanha d'educacion viària entath joen d'Aran". Aguest se despartís en dues fases ua teorica e ua auta practica en un circuit abilitat.

AUÉ DISSABTE, 17 DE MAI DE 2003.

IV.

Entrevista.
Carlos Barrera.
Sindic d'Aran.
V.GARCIA.

Ara que i èm.
Jusèp Lois Sans.

A mòrt Jusèp Maria Vidal Aunòs, e se n'a parlat pòc. Ère un aranés umil e comprometut, defensor des drets des persones, en epòques tostemp uniformizadores. Quan eth Govèrn espanhòu da supòrt ara guèrra, ac justifique per un enfrontament ath terrorisme. Dempús, emplègue quate mieis de comunicacion afins, se servís dera Glèisa e d'auti grops, e plantifique eth messatge de qué eth terror comence, o s'inície, damb eth nacionalisme. Enes territòris sense nacions istoriques artenherà qu'uns mesi abantes des eleccions toti s'agen desbrembat deth "chapapote" e dera guèrra e sonque pensen en qué cau parar er auanç deth "diable" qu'ara son es identitats. De moment atempte contra era libertat de premsa en tot barrar diaris en lengua non castelhana, se nègue era autonomia d'universitats non castelhanes... Se configure un procès contra es identitats. Eth PP enes Balears presente un programa entà eliminar eth requisit deth catalan entàs foncionaris, enes EEUU eth FBI a potestat entà demanar as bibliotèques e libraries era lista des libres que bères persones crompren o demanen (e es libraries an proïbit informar-ne as sòns clients), Blair (aliat des EEUU) a arturat es eleccions e er auanç dera democràcia en Irlanda deth Nòrd. Toti eri son corresponsables dera invasion e dera guèrra en Irak en nòm dera luta contra eth terror. Eth Papa de visita en Madrid s'a manifestat contra es nacionalismes. Tot son atemptats contra es drets des pòbles e des persones, e ei per açò qu'ei tant importanta era accion de persones coma Vidal Aunòs, que des de posicions de compromís uman e contra tot tipe de terror, an plantat cara a qui calesse en nòm des drets individuaus e collectius. Descansa en patz.


J.M.Vidal.
"En aguesti 8 ans s'an bastit es fondaments d'un país".
Victòria Garcia Vielha (CASTIÈRO).
"Eth Parc Naturau serà un projècte de toti es ajuntaments e des aranesi, e respectarà es profitaments tradicionaus".

Carlos Barrera Sánchez de 52 ans, maridat e pair de 2 hilhes, ei er actuau Sindic d'Aran. Neishec en Vielha, en còto Saforcada, estudièc en Barcelona tà èster Mèstre Industriau en Electronica e tàs 23 ans tornèc entara Val d'aran tà trabalhar ena empresa Productora de Fuerzas Motrices ena que i a demorat 36 ans. S'inicièc ena politica en 1979 damb era Associacion "Es Terçons" mès, non siguec enquia 1995 que damb Convergéncia Democratica Aranesa retornèc motivat pes negociacions de traspassi. Sus eth futur d'aran Carlos Barrera ditz: "pendent aguesti darrèrs 8 ans s'an bastit es fondaments d'un país tà fòrça ciutadans" e higec "eth degoteg de traspassi pòt semblar soque eth compliment dera Lei d'aran mès, ei er assolidament d'ua vertadèra autonomia". Barrera pense que toti es
encastres politics son importants, mès "era escomesa mès importanta qu'auem ei era dera Ordenacion Territoriau e Urbanisme a on calerà èster coerents e participatius". Sus era modificacion dera Lei d'Aran, Carlos cre qu'Aran aurie d'auançar en nòste hèt diferenciau e d'autogovèrn a mesura que Catalonha auance en nau modèl d'estatut. Quinsevolh aute plantejament de modificacion dera Lei electorau deth Conselh, l'enteni laguens d'interèssi de partits e en cap de cas veigui ne mès representacion ciutadana ne assolidament de govèrn. En tèma d'urbanisme, eth Sindic pense qu'"er objectiu dera creacion dera Comission Territoriau d'Urbanisme d'Aran coma dera Oficina Tecnica ei agilizar tramits e unificar criteris dera normativa subsidiària. Ei er encastre, sens dobte, de mès transcendéncia sòcioeconomica deth nòste país e, per tant, calie articular era participacion deth territòri des dera coordinacion d'aguesta naua Oficina". Sus eth projècte de N-230, Barrera pense qu'"eth futur dera Val d'Aran depen deth tractament que Foment ne hèsque d'aguest traçat. Era alternatiua consensuada pes politics d'Aran plantege coma unenca solucion ua via segregada que represente eth mendre impacte, en tot auer en compde qu'aguesta via patirà un agraniment multiplicat per 3 o 5 respècte ar actuau transit pesant que se desplace". Sus era ramaderia, Carlos opine qu'"eth Conselh empare aguest encastre. Contunham en tot facilitar ua linha de supòrt ath bastiment de bòrdes dehòra des pòbles, en mantienement e còsti der aucider tà garantir era comercializacion dera nòsta carn enter d'autes e ara estudiam ua subvencion tath bestiar equin que non compde damb cap de linha". Barrera, sus era sanitat, manifèste qu'"auem un bon nivèu de prestacions sanitàries. Melhoraram era ampliacion des consultes d'atencion primària e d?urgéncies, en tot modernizar es esturments medicaus, en tot informatizar es CAP e en acréisher eth servici d'especialistes". Eth Sindic acabèc en tot díder qu'"eth miei ambient amassa damb era nòsta cultura son er auviatge fonamentau deth nòste país".  
Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.



AUÉ
SUPLEMENT SETMANAU DETH DIARI

DISSABTE 24 DE MAI DE 2003 N. 63

Atenten contra eth tinent d'alcalde de Vielha, Joan Riu, e era sua familha.

Arrèsten ath responsable deth club Otèl Petit coma pressumpte autor des cartes.
Toti es partits politics e ciutadans dera Val d'Aran condemnen es menaces e atacs.

Uns 400 vesins dera Val d'Aran se manifèsten ena plaça dera glèisa de Vielha dauant der Ajuntament.

V.G.

Victòria Garcia Vielha (CASTIÊRO)
Era darrèra dimenjada lancèren dus cocktails molotov en interior deth comèrç deth tinent d'alcalde d'Unitat d'Aran en Ajuntament de Vielha e Mijaran, Joan Riu, afortunadament sense cap de damnatge personau. Dauant d'aguest atemptat criminau totes es fòrces politiques condemnèren er acte. A arraïc d'aguest trist eveniment, deluns passat se convoquèc un plen extraordinari en Ajuntament a on s'aprovèc per unanimitat ua mocion de condemna d'aguest violent atac que se podie auer convertit en ua tragèdia senon auesse estat pera rapida intervencion dera familha. En plen tanben s'aprovèc un manifèst de solidaritat a Joan Riu e ara sua familha. Dempús deth plen se convidèc a totes es fòrces politiques araneses e a toti es ciutadans entà manifestar-se dauant der Ajuntament de Vielha e Mijaran coma mòstra de repulsa e condemna a d'aguest acte vandalic. Ar acte i assistiren mès de 400 persones vengudes de tota era Val d'Aran e se poderen veir pannèus en mòstra de refús ad aguest atac e d'emparança ath còsso. Cau díder, que darrèraments s'auie manat tath domicili particular dera secretària deth consistòri, Pilar Hervada, ua carta ena que se menaçaue a toti es membres dera equipa de govèrn e ara sua pròpria persona per'mor de negar-se a balhar era licéncia de dubertura a un prostíbul de Vielha. Dimenge passat, es Mossos d'esquadra arrestèren en Lhèida a, Carlos Dolara, responsable deth polemic club Otèl Petit des Arts, per un delicte de miaces en tot imputar-le coma autor dera carta ara secretaria. Dolara gessec en libertat sense cargues donc era jutge non vedec delicte enes cartes enviades ne pròves que lo restaquen damb es explosius.

Eth Conselh plaçarà seishanta naui contenedors de papèr e carton ena Val d'Aran.

Eth Secretari de Trabalh visite a toti es trabalhadors dera Residéncia de Les.

AUÉ DISSABTE, 24 DE MAI DE 2003.

II.

Plaçaràn 60 naui contenedors de papèr e carton ena Val d'Aran.
Bossòst e Les an estat es prumèrs municipis a on s'an plaçat, dempús se harà en Vielha-Mijaran e Naut Aran.
Redaccion Vielha (CASTIÈRO).
Eth Departament de Gestion de Residus Urbans deth Conselh Generau plaçarà un totau de 60 naui contenedors en tota era Val tà depausar eth papèr e eth carton. Hè pògui dies qu'aguesti prumèrs contenedors formen part dera recuelhuda selectiva de residus urbans e se diferéncien des auti peth sòn color blu. An estat installadi dejà enes poblacions de Les e Bossòst, Baish Aran. Enes pròplèu dies se'n plaçaràn d'auti enes carrèrs de Vielha e des sues pedanies entà ara fin plaçar-les en toti es pòbles deth Naut Aran. Aguesti contenedors de color blu se higeràn as que dejà existissen entà recuélher veire, embalatge, piles e matèria organica. Cau díder qu'eth papèr e eth carton un còp arremassat serà enviat tara planta de reciclatge de Torrefarrera, ath cant de Lhèida.

Entad açò qu'ei ar ahèr dera modernizacion dera planta de tractament de residus solids urbans dera Val d'Aran, segontes eth tecnic dera madeisha, Eishard Jaquet "eth nau plec de clausules dejà a estat publicat". Cau rebrembar qu'eth passat hereuèr gessec a concors per prumèr còp era adjudicacion d'aguesti trabalhs mès demorèc vacant en non complir, cap des empreses, totes es formalitats sollicitades per part deth Conselh. A compdar d'ara es empreses interessades pòden tornar a concorsar en aguesta naua adjudicacion. Eth govèrn aranés confie que dus mesi dempús de conéisher quines se presenten se poiràn adjudicar es trabalhs.

Brèus.
Aran acuelh ara Seleccion Catalana de Corses de Montanha.
Aguesta dimenjada, era Seleccion Catalana de Corses de Montaha se concentrarà ena Val d'Aran entà concludir era sua premanida de cara ath Campionat deth Mon que començarà eth pròplèu 15 de junh. Cau díder qu'aguesta concentracion non ei per edart, senon que balhe responsa ara sensibilizacion des aranesi damb es corses de montanha e, en especiau, damb era Seleccion. Segontes era Seleccion, en aspècte blossament esportiu Aran amasse es formalitats de besonh entà hèr-i aguest darrèr entrenament abantes d'iniciar era competicion. Es desnivèus e es sues nautades (infinitat de soms que van des 2500 as 3000 mètres) son parions as qu'es corredors se traparàn ath long deth calendari deth Campionat. Aguest calendari promet èster un duèl enter italians e catalans, ena categoria d'òmes, e francesi e catalans, ena de hemnes.

Publicat eth nau plec de clausules dera incineradora de Vielha.

Era planta incineradora ei plaçada ath cant dera boca sud deth tunèl de Vielha.

AUÉ.

Agenda.
EXPOSICIONS. Arties. Exposicion collectiua de quate pintors e un escultor ena glèisa de Sant Joan d'Arties. Dubèrta enquiath 15 de junh totes es tardes de 17 a 21 ores. CONVOCATÒRIES Vielha s Era OFE der aranés deth Conselh Generau informe qu'es dimars dies 27 de mai e 3 de junh entàs, 18 ores, en IES d'Aran auràn lòc es pròves d'aranés des nivèus A, A1, B e C, corresponentes ath cors 2002-2003. Eth dia 27 de mai se haràn es pròves oraus e eth dia 3 de junh es escrites.

Aqueres persones que, justificadament, non poguen examinar-se en aguesti dies, s'auràn de méter en contacte damb era OFE der aranés. Telefon 973 64 00 92 CORSES Vielha/Les. Deman dimenge, a compdar des 10:30 deth maitin, XVIau Corsa Populara d'Aran 1/2 Marathon Vielha-Les. Organizada per COFILES. Entà mès informacion demanatz per Antonio Cambronero en telefon 973 64 80 01.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME. VIELHA CORRÈUS.
Benèster Sociau autrege 289 èuros as persones veudes.
sEra Generalitat de Catalonha, a trauèrs dera Conselheria de Benèster Sociau e Familha, balhe ua ajuda de 289 èuros annaus a totes es persones veudes residentes en Catalonha. Es persones que s'i volguen acuélher an de percéber ua pension de veudetat deth sistèma dera Seguretat Sociau, atau coma non trabalhar e auer un nivèu d'ingrèssi parièr o inferior as 6924 èuros annaus. Eth periòde de sollicituds demorarà dubèrt pendent tot er an. Aqueres persones que volguen mès informacion pòden adreçar-se tath burèu de Servicis Sociaus plaçat enes baishi dera Residéncia assistida Sant Antòni de Vielha.

AUÉ.
EDITE: PREMSA CATALANA S.A. ELABORACIÓN: GRUPCAT.

NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ DISSABTE, 24 DE MAI DE 2003.

III.

QUATE LÒCS CASTIÈRO. Quatau Concors de Fotografia Val d'Aran.
Redaccion VIELHA.

Nau prèmi ara melhor fotografia de hèstes e tradicions.
Un an mès, tamb era arribada dera sason dera primauera, eth Conselh Generau e Torisme Val d'Aran presenten eth IVau. Concors de Fotografia Val d'Aran/Foto Sistema. Aguest Concors s'inicièc timidament ara hè quate ans e, en aguest brac espaci de temps, a artenhut assolidar-se. Cau díder qu'ena passada edicion deth Concors i participèren mès de 150 fotografies. Aguest Concors a estat organizat peth Conselh Generau e Torisme Val d'Aran damb era collaboracion de Foto Sistema e Paradores de Turismo. Es bases entà participar-i se pòden obtier, a compdar d'aguest mes, enes botigues Foto Sistema de tota Espanha e tanben en Torisme Val d'Aran o enes Oficines d'Informacion Toristica d'Aran en Vielha. S'autrejaràn tres prèmis tàs participaires aranesi e tres mès entàs participaires de dehòra d'Aran. Enguan tanben s'a instaurat un nau prèmi entara melhor fotografia de hèstes e tradicions araneses. Remercar que sonque poiràn participar en aguest Concors es fotografs aficionats, cap de professionau poirà auer accès as prèmis.

Eth Secretari de Trabalh, Comèrç, Indústria e Torisme s'amassèc damb eth Sindic d'Aran e damb er alcalde de Les.

AUÉ.

Trabalh assegure es lòcs deth personau laborau dera Residéncia.
Er edifici B dera bastissa se transferirà ath Conselh Generau d'Aran entà plaçar-i era Escòla d'Ostalaria.
Redaccion LES Deluns passat, eth Secretari Generau de Trabalh, Indústria, Comèrç e Torisme, Oriol Pujol, acompanhat peth Sindic d'Aran, Carlos Barrera, e per alcalde de Les, Emili Medan, visitèc installacions e trabalhadors dera Residéncia de Trabalh e Temps de Léser de Les. Aguesta visita auie coma objectiu tranquillizar e parlar damb era plantilha entà esclarir es inquietudes sorgides ena Comission Mixta de traspassi celebrada eth 8 de mai. Pujol manifestèc qu'"ath delà, tanben auem vengut a informar, per un costat, de quina serà era utilitat que se'n harà der edifici B dera Residéncia (plaçat ath cant des pompièrs de Les) e, per un aute, dera gestion tripartida enter Conselh, Ajuntament de Les e Departament de Trabalh. Tostemp, en tot mantier nosati es recorsi e era sua titularitat. Volíem informar ath personau de qué maugrat acréisher era activitat dera Residéncia non perilhen es sòns lòcs de trabalh". Eth Secretari de Trabalh tanben volec remercar qu'aguesti projèctes son un preacòrd e qu'encara non s'an aprovat per part dera Generalitat. Actuaument, ena Escòla d'Ostalaria de Les i estúdien catorze alumnes de codina e quate de pastissaria. Segontes Pujol "er esperit d'ensenhament ei agranir eth numerò d'estudiants per'mor qu'eth torisme ei era riquesa deth parçan e merite auer ua escòla entà balhar gessudes as demanes". De ua auta faiçon, Medan manifestèc qu'eth non ère cossent damb era gestion tripartida dera Residéncia de Trabalh e Temps de Léser mès, que dempús des eleccions de deman ja se'n parlarà. "Eth deficit d'espleita que i a actuaument ei, en part, peth non foncionament der edifici B eth quau ei desmantelat hè ans" expliquèc er alcalde de Les, Emili Medan. Atau madeish, Barrera afirmèc que "nosati mos mantiem sus es acòrds dera Comission Mixta de traspassi, autant en ahèr dera Escòla d'Ostalaria coma dera Residéncia d'Oci e Temps de Léser".

CASTIÈRO.

CASTIÈRO.
Sistèmes de varadatges en tunèl de Vielha tà trèir era umiditat.
Redaccion VIELHA.
Aguesta darrèra setmana es operaris deth dusau tunèl de Vielha an trabalhat pendent era net tà plaçar canoades en ua des cantoades deth vielh tunèl. Segontes eth Ministèri de Foment aguest plaçament d'un sistèma de varadatge provisionau servirà tà trèir era umiditat que se produsís ena galeria que junh es dus tunèls pendent eth temps deth traucatge deth nau. Cau díder qu'aguesti trabalhs s'amien a tèrme des des 10 deth ser enquias 5 dera maitiada.

Publiquen un nau conde en aranés tà sensibilizar as escolans d'Aran.
Redaccion VIELHA.
Eth Departament de Politica Territoriau e Òbres Publiques dera Generalitat, en collaboracion damb eth Conselh Generau d'Aran, an editat un nau conde en lengua aranesa titolat "Era montanha ei hònt de vida". Aguest conde, editat en catalan est'an passat en tot coïncidir damb er an internacionau des montanhes, vòu sensibilizar e educar es gessudes tàs montanhes en tot tractar ahèrs coma es questions climatiques, bestiar e peisheus, auviatge e cultura, torisme, etc. Cau díder qu'"Era montanha ei hònt de vida" va adreçat a tot tipe de public, totun aurà ua utilitat mès prohonda ena escòla per'mor qu'educarà comportaments ena montanha as escolans aranesi.

AUÉ DISSABTE, 24 DE MAI DE 2003.

IV.

Santa Quitèria ei era patrona der antic Espitau de Vielha e se celèbre cada 22 de mai.

Ara que i èm.
Jusèp Lois Sans.

Cantalausa
Cantalausa ei eth subernòm de Loís Combas, capelhan de 78 ans, occitan de prumèra lengua, que domine er italian, eth francés, eth rus, er aleman, er anglés, eth latin, eth grèc e eth castelhan, qu'a publicat mès de trenta òbres de fòrça qualitat en occitan e sus er occitan e que ven d'editar era grana òbra referenciau: eth Diccionari Occitan Generau (a compdar deth lengadocian). Cantalausa ei un gran filològ qu'a sabut elaborar ua òbra de mès de 100.000 entrades e mès de 350.000 paraules occitanes, a compdar dera causida etimologica. Ena sua presentacion ena UAB, hè quauqui dies, manifestaue qu'era opcion prenuda ère tostemp era mès genuina, aquera qu'auie abantes de passar a formar part deth francés (qu'a prenut mès deth 70% des sòns tèrmes der occitan). Ath delà des paraules d'us corrent i trapam terminologia medicau, d'espòrt, de tecnologia, d'informatica, de botanica,.... S'es neologismes s'an convertit ena menaça mès evidenta dera pèrta de personalitat der occitan e der aranés, damb era entrada sustot d'anglicismes, ara es aranesi auram un document en quau anar a cercar era prepausa mès uniforme e elaborada de tot eth territòri. Ei ua forma d'enfrontar-se ara contunhada despersonalizacion dera lengua. Eth diccionari ei ja document imprescindible. Ei hèt sonque en occitan e melhore es referents mès importants que i auie enquia ara, eth Tresòr de Mistral e eth Diccionari d'Alibert. Enes darrèrs vint ans (e mès enes darrèrs sies) Cantalausa a dedicat ua bona part dera sua vida entà articular aguesta produccion qu'equipare er occitan as autes granes lengües, en tot préner coma punt de par tida era lengua des Trobadors. Sense dubte, ei era grana òbra que mos mancaue.

AJUNTAMENT VIELHA E MIJARAN.

Victòria Garcia Vielha (CASTIÈRO)

Santa Quitèria neishec en Portugal e siguec martirizada en França en tot hège peregrinacion tà Roma.
Santa Quitèria, era patrona der Espitau de Vielha.
Dijaus se celebrèc, un an mes, era populara hèsta de Santa Quitèria qu'enguan compdèc damb era assiténcia de toti es politics que son en plea campanha electorau. Santa Quitèria ei era patrona der antic Espitau de Vielha plaçat ena boca sud deth tunèl. Aguesta Santa neishec en Portugal e, de peregrinacion entà Roma, siguec martirizada pera sua fe en França. Dilhèu ei per aguest motiu qu'a fòrça devòts en tot aguest parçan, eth Pirenèu e en sud de França, a on ei plan coneishuda e se li dediquen fòrça hèstes e romieuatges. Aguest eveniment passèc en sègle IV, mès era tradicion que i a en pòble de Vielha d'amassar-se en er aute costat deth tunèl date deth sègle X, ei a díder, de hè mès de 1000 ans. Cada an, eth dia 22 de mai, se li hè un petit aumenatge ad aguesta santa. Era data coincidís damb era arribada deth bon temps e, per tant, damb era epòca ena quau se pòt trauessar eth Pòrt de Vielha en tot caminar. Abantes eth Pòrt ère era unenca via de comunicacion existenta enter Aran e era Ribagorça, alavetz non ei estranh qu'era dubertura deth camin se celebrèsse. En aguest romieuatge es vesins des dus costats se tròben ena capèla der antic Espitau e esdejuen amassa, hèn ua missa en aunor ara Santa a on se canten es gòis qu'expliquen era sua vida e martiri e, ara seguida, tà perpetuar era tradicion se despartís era Caritat en tot aufrir pan damb hormatge e anís pr'amor de recuperar fòrces dempús d'auer caminat. Eth capelhan benedís eth tèrme en tot hèr eth signe dera crotz, en tot invocar era benediccion divina tà hèr enlà tota sòrta de malurs sus es persones, bèsties e bens. Un còp prenudes es fòrces er alcalde treiguie a barar ara ospitalèra en prumèr balh. Ara, eth balh se celèbre en refugi St Nicolau a on es assistents se divertissen enquia que què era net.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ, SUPLEMENT SETMANAU DETH DIARI.

DISSABTE 31 DE MAI DE 2003 N. 64.

Foment licite er estudi d'impacte ambientau deth correder viari aranés.
Eth Conselh Generau presentèc, en hereuèr, era prepausa d'un traçat de via segregada.
Era via segregada contemple mès de dètz km de tunèls, pònts e viaductes.
Estat actuau des òbres dera boca nòrd deth tunèl de Vielha.

V.G.

Redaccion Vielha (CASTIÊRO)
Eth Ministèri de Foment publiquèc era darrèra setmana en BOE (Boletín Oficial del Estado) era licitacion dera redaccion d'un estudi d'impacte ambientau deth correder viari que va des dera boca nòrd deth tunèl de Vielha enquiara termièra de França. Eth pressupòst d'aguest estudi ei de 2801278 èuros e eth tèrme maxim de redaccion ei de 18 mesi. Rebrembem qu'eth Conselh Generau d'Aran damb eth consens de toti es Ajuntament afectats, presentèc ad aguest Ministèri eth passat mes de hereuèr, ua prepausa de traçat ena que se contemplaue ua via segregada des deth tunèl enquia França. Aguesta prepausa de via segregada presente, coma principaus caracteristiques tecniques, mès de dètz quilomètres de tunèls, atau coma sèt pònts e viaductes. Er objectiu deth govèrn aranés, damb aguesta prepausa de via segregada, ei esvitar ath maxim er impacte visuau e ambientau, ath delà de contarotlar era grana afluéncia de veïculs de naut tonatge qu'actuaument circulen per aguest tram e qu'un còp bastit eth nau tunèl de Vielha se veirie agranit considerablament. Cau díder, qu'era darrèra setmana eth Ministre de Foment, Francisco Alvarez Cascos, contactèc telefonicament damb eth Sindic d'Aran, Carlos Barrera, entà informar ath madeish dera publicacion dera licitacion d'un estudi d'impacte ambientau. Atau madeish, en tot auer en compde qu'era Val d'Aran ei un territòri damb nauti valors paisagistics e ambientaus, eth Ministèri de Foment, per prumèr còp, contemple a trauèrs d'aguest concors er impacte ambientau que pòt produsir era integracion d'un correder viari enes entorns d'aguest tram aranés.

Enguan s'an arremassat 12.000 litres d'òlis de codina ena Val d'Aran.
CDA torne a guanhar damb majoria absoluta en Conselh Generau d'Aran.

AUÉ DISSABTE, 31 DE MAI DE 2003.

II.

Arremassats 12.000 litres d'òli de codina enes prumèrs 4 mesi d'an.
Eth Conselh signèc un convengut damb era empresa Olicuit tà arremassar e reciclar es òlis tà obtier biodiesel.
Victòria Garcia Vielha (CASTIÈRO).
Segontes manifestèc eth tecnic deth Departament de Gestion de Residus deth Conselh Generau, Eisharc Jaquet, ena Val d'Aran s'an recuelhut mès de 12.000 litres d'òlis vegetaus des codines d'otèls e restaurants enes prumèrs quate mesi d'enguan. Cau díder qu'aguest òli genère problèmes ambientaus quan se lance peth polader donc pòt anar tàs arrius, en tot enlordir-les e contaminar-les pr'amor qu'era sua degradacion ei plan lenta, o ben, tàs depuradores en tot generar un amendriment deth rendiment des installacions. Per açò, eth Conselh Generau a metut en foncionament era gestion integrau deth reciclatge des òlis de fregir, ath delà dera ajuda as restauradors entà poder complir era normativa mieiambientau. Aguesta gestion e reciclatge comence pera arremassada des òlis en lòc on se genèren, en tot contunhar damb eth transpòrt tà ua planta de reciclatge e era obtenguda de biodiesel. Segontes Jaquet "apuprètz un 60% d'empresaris dera ostalaria tien aguest servici. Era obtenguda d'aguest combustible arredonís aguest procès de reciclatge totau d'un producte". Atau, eth Conselh signèc un convengut damb Olicuit, tà arremassar pòrta per pòrta es òlis des grani productors coma son es otèls e restaurants. Es particulars pòden portar aguesti òlis tas depòsits de dèishes de Mijaran, Gessa o Bossòst, en procès de bastiment, tà reciclar-les.

Ath torn d'un 60% des productors d'òlis tien aguest servici.
Bracs.
Eth municipi d'es Bòrdes licite dues òbres basiques.
Er Ajuntament d'es Bòrdes a tret a concors eth bastiment d'un accès ath nuclèu hijut de Begós, atau coma era prumèra fasa der enlumenat public deth pòble. Aguesti dus trabalhs basics entath municipi supausaràn ua inversion totau de 107134 èuros. Cau díder qu'eth bastiment der accès ei prioritari e aurà un còst de 67645 èuros e un tèrme d'execucion de 5 mesi. Atau madeish, eth Consistòri tanben a dat lum verda ara licitacion dera prumèra fasa de melhora der enlumenat public d'es Bòrdes que supausarà ua inversion de 39489 èuros e tanben aurà eth madeish tèrme d'execucion. Per un aute costat, es empreses que volguen presentar-se ad aguesti concorsi auràn 26 dies naturaus a compdar dera publicacion en DOGC (Diari Oficial de la Generalitat de Catalunya) dejà publicat eth passat dia 23 de mai.

Aguest grafic mòstre quin ei eth procès a seguir tà reciclar es òlis de codina.

AUÉ.

Agenda.
EXPOSICIONS. Arties. Exposicion collectiua de quate pintors e un escultor ena glèisa de Sant Joan d'Arties. Dubèrta enquiath pròplèu 15 de junh totes es tardes de 17 a 21 ores. CONVOCATÒRIES. Vielha. Era OFE der Aranés deth Conselh Generau informe qu'eth pròplèu dimars tàs, 18 ores, en IES d'Aran auràn lòc es pròves escrites d'aranés des nivèus A, A1, B e C, corresponentes ath cors 2002-2003. Aqueres persones que, justificadament, non poguen examinar-se aguest dia s'auràn de méter en contacte damb era OFE der Aranés. Telefon 973 64 00 92 s Convocatòria d'ajuda, de 289 èuros annaus, a totes es persones veudes que perceben ua pension de veudetat, que non trabalhen e agen uns ingrèssi inferiors o parions a 6924 èuros. CINE Vielha s Aguesta setmana en cinèma de Vielha se projècten es pellicules "La casita blanca" e"X men 2". Entà mès informacion consultatz es pannèus informatius.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME. VIELHA. CORRÈUS. NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.
Eth temps non amendrís era participacion ena XVIau. Corsa Populara d'Aran.
Dimenge passat se celebrèc era XVIau. Corsa Populara d'Aran, 1/2 Marathon Vielha-Les, que maugrat eth mau temps dera jornada non vedec amendrida era participacion de corredors. En aguesta corsa organizada per Cofiles i participèren un totau de 220 atletes provenents de tota Catalonha, Andorra e sud de França, atau coma de Russia e Chile donc ère dubèrta a tot eth mon. Toti es participaires aueren de recórrer 21 quilomètres e 94 mètres, des deth Palai de Gèu de Vielha, en tot passar pera N-230 entà finalizar en carrèr des Banhs de Les. Eth marroquin Ayad Lamdassen, deth CA Dominiques, quedèc prumèr ena modalitat individuau masculina.

AUÉ.
EDITE: PREMSA CATALANA S.A. ELABORACIÓN: GRUPCAT.

AUÉ DISSABTE, 31 DE MAI DEL 2003.

III.
Bracs.
Acreish era participacion ciutadana en aguestes eleccions 2003.
s Era participacion des ciutadans aranesi en aguestes eleccions a acreishut respècte ara der an 1999 en tot situar-se ath torn deth 75%. Era jornada de dimenge passat siguec dominada peth mau temps, cau díder que pendent tot eth dia ploiguec e era nhèu siguec presenta enes còtes mès nautes. Ua des anecdòtes deth dia susvenguec en Vilamòs quan un des vesins tot e auer votat per corrèu ac tornèc a hèr ena mesa electorau. Atau madeish, es vesins de Vielha acostumats a votar tostemp en Collègi Garona, enguan se trapèren damb qu'er arriu Nere partie eth pòble en dues zònes, es uns aueren de votar en Casau deth Jubilat e es auti en Collègi coma tostemp.

CASTIÈRO.

CDA torne a guanhar era majoria absoluta en Conselh Generau.
UA-PSC artenh 3 conselhèrs mès qu'en 1999, eth PRAG se manten e UDA pèrd era representativitat.
Redaccion VIELHA.
Era formacion nacionalista, Convergéncia Democratica Aranesa (CDA), guanhèc per quatau còp consecutiu es eleccions entath Conselh Generau d'Aran celebrades era darrèra dimenjada. Totun CDA vedec amendrit eth numerò de vòts encara que non perdec era majoria absoluta, donc artenhec 7 des 13 conselhèrs que compausen eth Conselh Generau. Cau díder qu'enes eleccions deth 1999 n'obtiec 9. Carlos Barrera, cap de lista peth terçon de Castièro e candidat ara reeleccion, serà investit per tresau còp coma Sindic d'Aran eth pròplèu dia 16 de junh. Pera sua part, era coalicion Unitat d'Aran Partit des Socialistes de Catalonha (UA-PSC) acreishec en tres eth numerò de conselhèrs respècte es eleccions der an 1999 en tot obtier 5 conselhèrs. Atau madeish, eth Partit Renovador Arties e Garòs (PRAG) tornèc a arténher un conselhèr ath parion qu'enes darrèri comicis. Fin finau, Union Democratica Aranesa (UDA) perdec era representativitat qu'auec en 1999 en govèrn aranés en non trèir cap de conselhèr. Es formacions, Partit Popular d'Aran e era Agropacion Amassadi per Aran tanpòc obtieren representacion en Conselh.

COMPOSICION DETH CONSELH GENERAU D'ARAN.

CDA. UAPM-PSC. 
Eth Casau deth Jubilat de Vielha enguan tanben siguec mesa electorau.

AUÉ.
CASTIÈRO. UA guanhe en Vielha e CDA en 6 municipis.
Redaccion VIELHA.
Unitat d'Aran Partit Socialista de Catalonha guanhèc, dimenge passat, es comicis deth municipi de Vielha e Mijaran en tot obtier 5 des 9 còssos que formen era equipa de govèrn. Pera sua part, Convergéncia Democratica Aranesa artenhec 4 còssos e, per tan, perdec era alcaldia obtenguda enes eleccions der an 1999. Es formacions Union Democratica Aranesa e eth Partit Popular artenheren un còsso cadua, en tot quedar dehòra era Agropacion d'electors Amassadi per Aran qu'en 1999 obtiec un còsso en Ajuntament de Vielha e Mijaran. Eth partit CDA guanhèc era alcaldia enes municipis d'Arres, Bausen, Bossòst, Es Bòrdes, Naut Aran e Vilamòs, sies des nau municipis dera Val d'Aran. D'un aute biais, es municipis de Canejan, Les e Vielha e Mijaran sigueren entà UA-PSC. Atau madeish non serà enquiath pròplèu dia 16 de junh quan se constituïsquen es consistòris aranesi escuelhudi en aguestes eleccions 2003.

ARRÉS.
CDA UAPM-PSC vots 31 14 % còssos 65,96 1 29,79 0.

BAUSEN.
CDA PP vots % còssos 27 90,00 1 0 0,00 0.

BOSSOST.
CDA UAPM-PSC vots 313 301 % còssos 49,76 4 47,85 3.

Participacion: 70,15%.

Totau còssos: 1.

Participacion: 53,33%.

Totau còssos: 1.

Participacion: 81,94%.

Totau còssos: 7.

CANEJAN.
vots UAPM-PSC 59 CDA PP 29 0 còssos % 5 66,29 32,58 0,00 0 0.

D'eS BÒRDES.
CDA UAPM-PSC PP vots 98 57 3 còssos % 4 62,98 36,54 1,92 1 0.

LES.
vots UAPM-PSC 299 CDA PP 145 50 còssos % 5 58,86 28,54 9,84 2 0.

Participacion: 84,26%.

Totau còssos: 5.

Participacion: 78,54%.

Totau còssos: 5.

Participacion: 83,69%.

Totau còssos: 7.

NAUT ARAN.
CDA UAPM-PSC vots 551 374 % còssos 58,12 5 39,45 4.

VIELHA E MIJARAN.
còssos % vots UAPM-PSC 957 40,08 5 CDA 4 34,13 815 UDA PP AA 247 190 139 10,34 7,96 5,82 1 1 0.

VILAMÒS.
CDA UAPM-PSC vots 52 40 % còssos 54,74 4 42,11 1.

Participacion: 75,56%.

Totau còssos: 9.

Participacion: 69,56%.

Totau còssos: 11.

Participacion: 78,23%.

Totau còssos: 5.

AUÉ DISSABTE, 31 DE MAI DE 2003.

IV.
Ara que i èm.
Jusèp Lois Sans.

Ua bohetada
Un professor de Badalona auie un mainatge qu'escopie as auti. Dempús des avisi pertinents eth mainatge seguie escopint. Eth professor li dèc un bohet enes pòts que li ocasionèc quauques contusions. Per açò es tribunaus l'an condemnat a pagar ua soma economica. Segurament es pairs èren mès preocupats per obtier ua rentabilitat personau d'un procès judiciau, que non pas peth procès educatiu e ua escòla de qualitat. Parli d'un bohet, non d'ua tanada, qu'ei absolutaments injustificada. Er acte educatiu, ei, entre fòrça d'autes causes, un contracte entre es que representen eth poder (es professors, es pairs, es adults en generau) e es qu'an era fòrça (es mainatges, es joeni, es alumnes en generau). Damb eth poder exercit responsablement reconduïm era fòrça e entad açò a viatges cau dar punets, pataquets ena esquia, dar ua possada, hèr un crit, dar ua abraçada o tanben ua bohetada. I a circonstàncies enes qu'entà assegurar un procès educatiu ei imprescindibla ua afectivitat agressiva. Ja sabi que tota aguesta argumentacion ei politicament incorrècta; mès me cau díder en benefici des boni educadors actius qu'è coneishut (n'è coneishut fòrça), que toti eri per compromís personau damb es alumnes (e per ua filosofia de creir en òme) èren dispausats a dar ua bohetada se calie (cau, quan era bohetada ei reconductora e educadora). Senténcies atau desautorizen eth poder educatiu deth professor e li creen problèmes personaus que justifiquen perfèctaments qu'eth pròplèu viatge, quan un alumne escopisque, eth professor non ac volgue veir e era classa se conver tisque en un desorden. Massa gent se met ena escòla; ja non mancaue sonque qu'es tribunaus actuèssen ena escòla per ua simpla bohetada!.

Toti es jogadors deth C.F.Vielha anèren entar Ajuntament de Vielha e Mijaran tà celebrà'c.

AJUNTAMENT VIELHA E MIJARAN.

Eth Club de Fotbòl Vielha en 2au. Regionau.
Victòria Garcia Vielha (CASTIÈRO).

Eth passat dimenge, dia 18 de mai, eth camp de fotbòl deth C.F. Vielha acuelhec ath torn d'ues 600 persones damb un objectiu comun arténher er ascens a dusau regionau. Era equipa de fotbòl aranesa joguèc eth darrèr e decisiu partit dera liga 2002/03 contra eth C.F. Artesa de Lhèida. Era trobada finalizèc damb era victòria des aranesi, çò que permetec qu'eth C.F. Vielha pugèsse de categoria. Autant es jogadors coma era directiva ac celebrèren pendent tota era vrespada e sigueren recebuts en Ajuntament de Vielha e Mijaran per membres dera corporacion municipau e representants deth Conselh Generau d'Aran, concrètament eth Sindic d'Aran, Carlos Barrera, e eth Conselhèr d'espòrts, Joan Estévez. Cau díder qu'en aguesta liga, iniciada eth passat mes de hereuèr, era equipa formada per 30 jogadors (d'enter 18 e 26 ans) a jogat 30 partits des quaus sonque n'a perdut 5, toti eri en camps contraris, e n'a empatat 3. Er entrenador deth C.F. Vielha, Luís González, avalorèc er an de fòrça positiu e manifestèc qu'"er inici dera sason siguec fòrça bon mès en tot arribar er iuèrn, coma que fòrça des jogadors trabalhen en sector dera ostalaria e der esquí, baishèc eth rendiment dera equipa per'mor qu'era gent anaue cansada". Luís higec qu'"es darrèrs 9 partits an estat a on mès auem patit donques auíem de guanhar-les toti se volíem arténher er ascens". Aguesta naua categoria, era quau es jogadors deth C.F. Vielha afronten damb grana illusion e talents, supausarà mès desplaçaments tàs pòbles des entorns de Lhèida. Ara per ara, eth Vielha se finance damb ua subvencion que balhe eth govèrn aranés, cada dus ans, entà renauir es equipes, ua auta der Ajuntament de Vielha e Mijaran entath loguèr deth camp de fotbòl e des sponsors.

Es jogadors deth C.F.Vielha afronten aguest ascens de categoria damb fòrça illusion e talents d'iniciar aguesta naua estapa.
Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.


AUÉ
SUPLEMENT SETMANAU DETH DIARI

DISSABTE 7 DE JUNH DE 2003 N. 65

Era ampliacion der accès tà Vaquèira serà prèst entath mes de noveme.

Bastiràn hilats e galeries paralauegi en accès tà Beret tà esvitar es problèmes des nheuades.
Vaquèira-Pòrt dera Bonaigua. Pendent aguesta visita tanben s'acordèc redactar eth projècte urgent, d'ua alternatiua de hilat arturalauegi ena C-28B de Beret, atau coma d'ua galeria paralauegi tàs tunèls plaçats ena via tà esvitar atau es grèus.

PTOP dera Generalitat invertirà 7,46 milions d'èuros entà òbres ena C28 e C28B.

PTOP dera Generalitat de Catalonha invertirà 7,46 milions d'èuros enes trabalhs dera C28 e C28B.
Victòria Garcia Vielha (CASTIÈRO).
Eth Delegat de Carretères dera Generalitat en Lhèida, Jordi Benet, visitèc dijaus passat era Val d'Aran entà seguir eth desvolopament des trabalhs de melhora dera C-28 en trajècte que va des de Vielha enquia Vaquèira. En aguesti moments, es trams a on se trabalhe son eth de Betren-Garòs, en quau s'amplien es espònes 2,5 mètres per cada costat dera carretèra, e era trauèssa de Salardú, a on ei prevista ua miniredona entà regular eth transit, encara que segontes manifestèc Benet "auem de definir exactament era sua granor en foncion des viratges que se poguen efectuar". Aguesta trobada damb eth Sindic d'Aran, Carlos Barrera, servirà entà acabar de definir e ajustar eth tram dera trauèssa Casarilh-Escunhau a on actuaument ei a punt de finalizar-se era redona. Segontes Benet, "aguesta solucion ei tà beneficiar autant as vesins d'aguestes dues poblacions coma as usatgèrs dera via". Benet tanben vòu acabar de concretar es projèctes en procès de redaccion des trams de Vielha-Betren e de Salardú-problèmes susvenguts tamb es nheuades. Segontes eth Delegat de Carretères era finalizacion des trabalhs ei prevista, apuprètz, entath pròplèu mes de noveme abantes de qué comence era sason d'iuern. Eth Departament de PTOP dera Generalitat finançarà era melhora d'aguesti dus trams damb ua inversion que supausarà 5,12 milions d'èuros. Atau madeish, ei prevista tanben ua inversion de 2,34 milions d'èuros tàs projèctes de Beret.

Melhoren damb pavat e pèira de barrina eth carrèr mès simbolic deth pòble de Les.

Eth CEIP Garona recep a 5 professors suècs e 7 irlandesi deth Projècte Comenius.

AUÉ DISSABTE, 7 DE JUNH DE 2003.

II.
Bracs.
Eth PP d'Aran balharie era majoria absoluta a UA-PSC senon pacte damb CDA.
Eth còsso elècte deth PP de Vielha, Santiago Gimeno, manifestèc qu'encara que non age recebut cap d'aufèrta de pacte politic per part d'UAPSC, unica e exclusivament assumirà responsabilitats en quauqu'ua des carteres der Ajuntament de Vielha e Mijaran "tostemp e quan eth govèrn sigue en minoria". Eth futur còsso de Vielha e Mijaran non exprimic en cap de moment eth nòm dera cartera, mès pera sua qualitat de persona joena e pera sua formacion e lòc de trabalh encarat ath torisme logicament poirien èster ben era de joventut o ben era de torisme. Gimeno higec qu'"un govèrn en minoria permet que totes es decisions que se prenguen en consistòri passen per un plen en lòc de per ua comission de govèrn, per tant es actes son publics e tota era informacion ei a disposicion des ciutadans". Cau rebrembar qu'en aguestes darrères legislatures eth partit UAPSC artenhec 5 des 11 còssos que formen era equipa de govèrn deth consistòri deth cap-lòc dera Val d'Aran en tot susplantar ar actuau alcalde de CDA, Pau Perdices.

Er Ajuntament de Les melhore eth carrèr Savièla damb empeirat.
A punt de finalizar es trabalhs de bastiment deth nau pujader tàs minusvalids dera glèisa de Sant Joan de Les.
Victòria Garcia Les (QUATE LÒCS).
Er Ajuntament de Les finalizarà plan lèu es trabalhs de melhora deth carrèr Savièla iniciadi eth darrèr mes de mai. "Aguesta via ère fòrça gastada e plea de traucs", segontes manifestèc er alcalde en foncions, Emili Medan, que tornarà a èster nomentat en carrèc eth pròplèu dia 14 junh. Medan higec que Savièla ei era via mès antica e significatiua deth pòble qu'enlace damb eth carrèr Sant Blai e pòrte enquiath Castèth de Les, "per açò se li a volut dar un tractament emblematic e somptuós per'mor que serà utilizat autant pes pedanhs coma pes veïculs". Entà apariar aguest carrèr s'a bastit en miei deth carrèr un conducte de pèira de barrina copada entà amiar era aigua dera ploja tàs desaigües e era rèsta ei damb cauçadat (pavat) de color nere. Aguest trabalh a de supausat ua inversion de 90152 èuros finançats a parts pariones peth consistòri e peth PUOS. Per un aute costat es trabalhs de bastiment deth pujader dera glèisa de Sant Joan Baptista adaptat entàs minusvalids serà finalizada abantes de Sant Joan, hèsta fòrça significatiua en aguest municipi. Ara per ara, sonque manque méter era parabanda de seguretat. Aguest trabalh ei finançat per Ajuntament e a supausat un totau de 15626 èuros. Atau, es òbres deth nau parcatge de 50 places, plaçat ath cant deth cementèri, auancen a bon ritme. Aguest equipament aufrirà mès zònes de parcatge en Les.

Contunhen es òbres de bastiment des 50 places de parcatge.

Eth carrèr Savièla ei era via mès antica deth municipi de Les.

AUÉ.

Agenda.
EXPOSICIONS. Arties. Exposicion collectiua de quate pintors e un escultor ena glèisa de Sant Joan d'Arties. Dubèrta enquiath pròplèu 15 de junh totes es tardes de 17 a 21 ores. CONVOCATÒRIES. Vielha. Aué tàs 17,30 ores era "AMPA deth CEIP Garona" organize era hèsta de finau de cors entara mainadèra ena sala Polivalenta de Vielha. Es mainatges poderàn vrespalhar e gaudir de diuèrses activitats que s'an premanit tamb era collaboracion deth grop culturau "Alavetz Qué?"

Aué tàs 23 ores en Saxo Blu, eth grop culturau "Alavetz Qué?" presenten ua serada intima e magica tamb es "Cuentos de Don Miguel", un personatge agradiu tà gaudir dera patz e armonia qu'aufrissen es nets de primauera en Aran. CINE Vielha s Aguesta setmana en cinèma de Vielha se projècten es pellicules "Recien casados" e "Evelyn". Entà mès informacion consultatz es pannèus informatius.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS. NOTARIA.
Expropriacions tàs melhores dera N-230 ath sòn pas pera Val d'Aran.
Dimars passat eth BOE publiquèc qu'es afectats pes trabalhs de refortilhament deth godron e de reordenacion des accèssi tara N-230, enter Vielha e era termièra de França, signaràn eth pròplèu dia 26 de junh es actes prealables ara ocupacion des bens afectats. Era signatura se realizarà en Ajuntament de Vielha e Mijaran tàs 9 deth maitin.

AUÉ.
EDITE: PREMSA CATALANA S.A. ELABORACIÓN: GRUPCAT.

RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ DISSABTE, 7 DE JUNH DE 2003.

III.
CASTIÈRO.

QUATE LÒCS.

Bossòst acuelh eth Campionat de Trial.
Redaccion BOSSÒST.
Deman Bossòst acuelherà era quatau des cinc edicions que compausen eth Campionat de Trial Espanha-França que comencèc en França eth passat 23 de març. Eth circuit constarà de 17 quilomètres e 16 pròves puntuables entara finau d'aguest campionat. Er itinerari serà barrat, damb gessuda e arribada en municipi de Bossòst. Es 120 participaires, provenents des desparièrs Clubs de trial e Federacions espanhòles e franceses, gesseràn de Bossòst pera pista que pòrte tà Arres enquia arribar ena Bassa d'Arres, aquiu cuelheràn era pista dera mina Margalida en tot baishar peth camin deth tarcumèr de Bossòst enquiath ressèc de Versac en tot finalizar en cinèma de Bossòst. Eth còsso de Miei Ambient e Accion Ciutadana, José Lopéz, anoncièc qu'er accès ad aguestes pistes serà proïbit as particulars, "qui volgue assistir-i aurà de pujar a pè tà poder gaudir des pròves de montanha". López higec qu'ei prevista ua afluéncia de 2000 persones e ua ocupacion d'un totau de 350 places otelères damb motiu d'aguest eveniment.

Un recorrut de 17 km damb 16 proves puntuables.
Professors des tres estudis que formen part deth Projècte Comenius caminèren enquiath Plan de Beret.

CEIP GARONA.

7 professors irlandesi e 5 suècs deth Projècte Comenius visiten Aran.
Promòir era comprenença sus es cultures e refortilhar era lengua anglesa son quauqu'uns des objectius.
Redaccion VIELHA.
Era Val d'Aran recebec, pendent quate dies, era visita de 7 professors irlandesi e 5 suècs entà amiar a tèrme diuèrses activitats damb tota era comunautat educatiua (escolans, pairs, mairs e professors), eth Conselh Generau e er Ajuntament de Vielha e Mijaran. Aguesta trobada ei un des objectius deth Projècte Comenius "Escolans en Euròpa, sud-nòrdèst-oèst" en qué participe eth CEIP Garona de Vielha amassa damb era escòla Nyboregsskolan d'Arvidsjaur (Suècia) e era Scoil Shéamais Naofa de Galway (Irlanda). Aguesti professors, que sigueren recebuts pes mèstres der estudi de Vielha, realizèren desparières activitats pendent aguesti dies. Comencèren en tot visitar totes es classes deth Centre, damb eth que dejà es escolans d'aguesti païsi auien escambiat trabalhs. Pendent era visita es escolans les aufriren dances, cançons pròpries d'Aran e manualitats. Cap ara vrespada sigueren recebuts ena Casa deth Senhor d'Arròs pera Conselhèra de Cultura e visitèren er Archiu Istoric a on les obsequièren damb un present e un vrespalh. Es professors suècs e irlandesi, amassa damb es aranesi, realizèren ua gessuda a pè des deth Plan de Beret enquia Montgarri. Era visita ara Casa Musèu Joan Chiquet de Vilamòs les mostrèc quin ère eth sistèma de vida tradicionau aranés. Atau madeish, en aguesti dies poderen conéisher era glèisa romanica de Sta. Eulàlia d'Unha e era casa fortificada de Brastet. Eth Conselh Generau les convidèc a un sopar que compdèc damb era preséncia deth Conselhèr d'espòrts. Aguest escambi culturau respon ara promocion e comprenença des cultures, ara reflexion sus era democràcia e es sòns valors atau coma ath refortilhament e coneishement dera lengua anglesa. Uns auti de objectius son, eth coneishement des musiques, dances e esturments mès representatius, er escambi de metodologies e experiéncies enter mèstres d'escolans damb besonhs educatius especiaus.

ARTIES E GARÒS.

CASTIÈRO.
S'amplie damb 54 cavòts eth cementèri deth cap-lòc d'Aran.
Redaccion VIELHA. Eth cementèri deth cap-lòc dera Val d'Aran, plaçat ath cant dera glèisa Sant Antoni de Vielha, se veirà ampliat damb 54 naui cavòts. Era execucion d'aguesta òbra ei prevista entà enguan pr'amor deth sòn besonh entath pòble. Cau soslinhar qu'eth Consistòri a auut en compde era opcion des cavòts entà galibar ath maxim eth terren a on ei plaçat eth cementèri. Atau madeish, eth pròplèu dia 14 se constituirà eth nau Ajuntament de Vielha e Mijaran.

Rosina de Pèira ena 3au edicion deth Prèmi Aran de Literatura.
Redaccion ARTIES.
Eth pròplèu dia 13 de junh aurà lòc er autrejament des prèmis dera tresau edicion deth Prèmi Aran de Literatura. En aguest acte i participarà era cantaira occitana Rosina de Pèira en tot aufrir un concèrt damb es sues cançons mès emblematiques. Rosina de Pèira a estat dus viatges recompensada damb eth Prèmi Internacionau deth Disc dera Academia Charles Cros. Aguesta cantaira en sòn darrèr CD "Anueit" siguec dejà autora e compositora, en tot includir era cançon tradicionau "Se canta". Era tostemp a sajat de daurir naui camins musicaus e a sabut hèr de cadun des sòns trabalhs un eveniment susprenent e nau. Cau soslinhar era fidelitat pera sua cultura, autant a nivèu de tèxtes com des melodies e ritmes.

AUÉ DISSABTE, 7 DE JUNH DE 2003.

IV.
Ara que i èm.
Jusèp Lois Sans.

Eth nau SPA deth Parador de Vielha a ua piscina descubèrta damb vistes panoramiques dera Val d'Aran.

Pòble sabi.

S'inaugure un nau centre SPA en Parador de Vielha.
PARADORES NACIONALES.

Victòria Garcia Vielha (CASTIÈRO)

Eth Parador de Vielha s'erigís en prototipe de Parador intelligent damb era integracion des tecnologies mès modèrnes.
Ath passat dia 29 de mai era Presidenta-Conselhèra Delegada de Paradors, Ana Isabel Ariño, inaugurèc oficialament es trabalhs de melhora deth Parador de Vielha, en tot coïncidir damb era metuda en foncionament deth nau servici de SPA. Era societat que gestione es paradors a invertit, apuprètz, uns 11 milions d'èuros. Es trabalhs s'an amiat a tèrme en dues fases. Era prumèra d'eres, que comportèc eth barrament dera installacion otelèra, servic entà amiar a tèrme era remodelacion totau des infraestructures, era actualizacion dera decoracion, ath delà d'integrar es mès modèrnes tecnologies en servici dera ostalaria. Era dusau fasa consistic ena dubertura d'un nau espaci ludic e esportiu, eth SPA der establiment, en tot èster aguest eth prumèr servici d'aguest tipe en hilat des Paradors. Aguesta inauguracion suscite ua naua escomesa entad aguest hilat pr'amor qu'intègre eth concèpte precursor de Parador intelligent. Ei a díder, ua installacion otelèra que compde damb desparièrs sistèmes informatics entath foncionament dera pròpria bastissa, atau coma entara activitat des sòns ocupants. Era inauguracion deth SPA deth Parador de Torisme de Vielha respon ara demana creishenta de naui servicis que complementen era aufèrta de lotjament, amassa damb er interès dera societat actuau pera relaxacion, era beresa, eth suenh deth còs e eth besonh de cercar solucions entar estrès diari. Aguest nau centre de salut dera aigua, de 600 mètres quarrats, compde damb un complèxe de piscines de contrastes, idromassatge, docha escocesa e de sensacions, tèrmes, sauna, pediluvi, cabines de tractament, massatges, zònes de relax e de càrdio, atau coma tot tipe de tractaments de beresa. Cau díder qu'aguest Parador ei plaçat ath cant dera Val der arriu Nere.

Arraïtz der article en aguesta colona titolat "A qui votatz?", deth dia 10 de mai, pendent era campanha electorau sigui acusat de xenofòb, en un miei de comunicacion, per un candidat ath Conselh Generau d'Aran. En aqueth article, suggeria que vos maufidèssetz d'aqueri que non hègen era campanha electorau en aranés, pr'amor qu'anauen contra era desirada integracion des persones que vengudes de dehòra auien era volentat de formar part der entramat sociau aranés. Ère ua invitacion ara reflexion de qué cau non trincar era societat en castelhans, catalans e aranesi e sajar que totes es persones se senten araneses. E aquerò me valec eth qualificatiu de xenofòb. Contràriament, voi deishar clar que xenofòbs son aqueri individus que en tot poder emplegar er aranés, seguissen emplegant eth catalan o eth castelhan de manèra conscienta, entà esvitar era integracion des persones vengudes des montanhes enlà, de tau forma que jamès posquen accedir ar aranés e siguen tostemp estrangèrs. A mès, non ei bric polit qu'un candidat en campanha, trèigue nòms de persones que, coma jo, non anàuem en cap de lista. Aguestes eleccions an auut ua importanta quantitat d'emplec der aranés, tot e non èster totau. Sò segur qu'es conselhs deth mèn article non influïren en resultat electorau mès enlà dera reflexion intelectuau que se generèc, mès eth resultat d'aguestes eleccions ath Conselh Generau d'Aran ei en coeréncia damb era quantitat d'aranés que s'i a emplegat. Ei a díder, qu'es partits damb mès emplec deth catalan e deth castelhan ena campanha s'an quedat sense representacion e es qu'an mès representacion, son es que mès an emplegat er aranés. Eth pòble ei sabi.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 14 DE JUNH DE 2003 N. 66.

Torne a licitar-se era incineradora e s'i presenten es madeishes empreses.
Eth Conselh hè un estudi tà estimar era absorcion de residus dera planta en 2018.

Daurissen es naues pliques tara adjudicacion dera planta de residus urbans.

Era futura planta de tractament de residus solids urbans ei plaçada ath cant dera boca nòrd deth tunèl de Vielha.

V.G.

Victòria Garcia Vielha (CASTIÈRO).
Eth passat 2 de junh, eth govèrn aranés recebec es naues aufèrtes entara adjudicacion des trabalhs de reforma dera planta de tractament de residus solids urbans dera Val d'Aran. Aguest concors demorèc vacant a principis d'an, dempús de qué cap des empreses participantes complissen es formalitats exigides peth Conselh Generau. Atau madeish, eth passat dia 5 de junh tanben auec lòc era dubertura des naues pliques, ei a díder, era aufèrta economica de FCC, ISOLUX, UTE COMSA-EMTE e UTE SUFI-OMICRON, empreses que concorsen per dusau còp. Pera sua part, eth tecnic dera planta de tractament termic, Eisharc Jaquet, manifestèc qu'es pressupòsti oscillen enter es 7,9 e 10,9 milions d'èuros e que s'an rebaishat respècte ath darrèr concors. Jaquet higec qu'en seteme, apuprètz, serà adjudicat aguest trabalh "e es critèris a seguir seràn era relacion qualitat-prètz". Era naua planta incineradora, qu'ath delà de cremar lordèra shugarà hangues e generarà electricitat, poirà èster prèsta a principis de 2005. Per un aute costat, eth Conselh Generau realizèc, abantes de licitar aguesta melhora, un estudi de sensibilitat ara estacionalitat de generacion de residus urbans ena Val d'Aran damb era finalitat de definir era capacitat de residus qu'auie d'absorbir era naua planta incineradora. Aguest estudi se base en dues premises, era de residus generats per abitant/dia e era der acreishement de poblacion (extrèta der IDECAT, Incidéncia de poblacion de Catalonha) aplicat ath 2018. Segontes Jaquet, aguest estudi estimarà era capacitat dera planta "e, per aquerò, auem fixat ua capacitat minima de 1,3 tones/ora tà poder absorbir aguesta lordèra en 2018, sense problèmes".

Presenten en Arties eth libre "El ejército contra los maquis en el Valle de Aran, 1944-1946".

Torisme Val d'Aran contunhe damb es actuacions entà promocionar eth parçan.

AUÉ DISSABTE, 14 DE JUNH DE 2003.

II.

Martínez de Baños recupère era istòria des maquis ena Val d'Aran.
Arties scenari dera presentacion deth libre "Hasta su total aniquilación, el ejército contra los maquis en Aran".
Victòria Garcia Arties (ARTIES E GARÒS).
Era glèisa de Sant Joan d'Arties acuelhec, dijaus passat, era presentacion deth libre "Hasta su total aniquilación, el ejército contra los maquis en el Valle de Aran, 1944-1946" der autor Fernando Martínez de Baños. Aguest libre narre es accions militares per part des tropes de Franco entà acaçar as maquis dera Val d'Aran, a trauèrs dera vision deth Teniente Coronel López Tovar, deth General Marzo Mediano e de quauqu'un des maquis exiliats entà França. Segontes Martínez de Baños, militar de carrèra, professor e Doctor en Istòria, "aguest libre sorgic frut d'ua des parts dera mia tèsi doctorau Derribar a Franco y la Falange", títol que li comportèc quauque problèma. Er archiu istòric d'Aran, es archius de Rússia, EEUU e França, 350 òbres de bibliotèques e 40 consultes personaus, enter eres testimònis aranesi (coma Sixto Mayayo, Francesc Medan) e eth pròpri Santiago Carrillo, an conformat era elaboracion d'aguesta òbra ena qu'er autor i a trabalhat pendent cinc ans. Tar acte i assistic era Conselhèra de Cultura en foncions, Mercedes Delaurens, eth Coordinador de Cultura, J. Loís Sans, e Epifanio Artigas, amic der autor. Pera sua part, Sans qualifiquèc era òbra d'equanima e equilibrada ath delà de documentada. Er autor tanben manifestèc qu'"aguest libre explique era istòria d'aqueres persones que non hèn istòria, mès que damb eth sòn pètzhèt diari la configuren".

Un totau de 40 consultes, enter eres n'i a bères ues d'araneses.
Bracs.
PSC-CpC prepause perlongar era linha dera Pobla entath Pallars Sobirà e Aran.
Dauant dera prepausa formulada ena Generalitat entà hèr arribar ua linha de Pobla de Segur enquia Andorra, eth PSC-CpC reivindique eth besonh de dotar de servici de tren as parçans d'Aran e deth Pallars Sobirà. Eth deputat deth PSC-CpC, Francesc Boya, reclame mès atencion tàs parçans catalans deth Pirenèu qu'an de connectar-se damb era Nauta Velocitat e damb es aeropòrts. Boya anoncièc que "nosati entenem qu'era prepausa mès avienta, entad açò qu'ei ara distribucion des hilats de ferrocarril en territòri, a d'èster era comunicacion dera Seu d'Urgell damb ua branca que junhe aguesta ciutat damb ua linha de Puigcerdà, en tot qu'era linha de Pobla a de contunhar en direccion tara Val d'Aran tà connectar-se damb era linha ferroviària de Comenges, plaçada sonque a 15 quilomètres d'Aran". Boya soslinhèc qu'"aguesta linha ei imprescindibla tàs interèssi dera estacion d'esquí tà esvitar era saturacion des vies pirenenques peth transit de marchandises". Actuaument era N-230 supòrte un transit de mès de 600 camions diaris.

Fernando Martínez de Baños, pendent er acte de presentacion d'aguest libre.

AUÉ.

Agenda.
EXPOSICIONS. Arties. Exposicion collectiua de quate pintors e un escultor ena glèisa de Sant Joan d'Arties. Dubèrta enquia deman de 17 a 21 ores. CONVOCATÒRIES. Vielha. Aué tàs 20,30 ores, Concèrt dera Corau "La Moraña" en benefici d'ADDA (Associacion de Discapacitats d'Aran) ena glèisa de Sant Miquèu de Vielha. s Deman jornada de pòrtes dubèrtes en: - Musèu dera Val d'Aran Tor deth Generau Martinhon de Vielha de 10,00 a 13,00 ores.

- Era Fabrica dera Lan de 10,00 a 13,00 ores. Vilamòs s Jornada de pòrtes dubèrtes en Çò de Joanchiquet de 11,00 a 14,00 ores. CINE Vielha s Aguesta setmana en cinèma de Vielha se projècten es pellicules "Las horas" e "Besos de gato". Entà mès informacion consultatz es pannèus informatius.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS.
Lengua Viua aufrís un an mès era serada teatrau.
Aguesta dimenjada, tàs dètz deth ser en cinèma de Vielha, era Associacion Lengua Viua aufrís, un an mès, ua serada teatrau entà aumenatjar a Alejandro Casona en commemoracion deth centenari deth sòn neishement. Eth collectiu Lengua Viua a premanit tres òbres que mos haràn passar, de ben cèrt, ua bona estona a toti es presents.

AUÉ.
EDITE: PREMSA CATALANA S.A. ELABORACIÓN: GRUPCAT.

NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ DISSABTE, 14 DE JUNH DE 2003.

III.

PUJÒLO Solucions en Pòrt dera Bonaigua entar iuèrn.
Redaccion VAQUÈIRA.
Eth Director de Carretères de Lhèida, Jordi Benet, ena sua visita realizada eth passat dia 5 de junh, expliquèc ar Aué qu'eth motiu peth quau eth Pòrt dera Bonaigua demorèc barrat pendent fòrça dies siguec era baishada constanta de lauegi e eth mau temps. Benet manifestèc qu'"encara que nosati volgam balhar solucions, depenem totaument deth temps e çò que non podem hèr ei plaçar ua galeria paralauegi des dera Mair de Diu enquia naut deth cap deth Pòrt; tanpòc podem hèr un tunèl que gesque de Vaquèira e arribe en Pòrt". Atau madeish, Benet prepausèc contarotlar eth risc de lauegi entà redusir ath maxim es dies de barrament deth Pòrt dera Bonaigua, "ei a díder contarotlar ath maxim eth risc 4". Entad açò qu'ei ara neteja dera carretèra C-28, qu'ara per ara damb risc 4 non se limpie, eth Director de Carretères de Lhèida anoncièc qu'a compdar d'enguan en tot mejançar medicions e ua aproximacion estadistica de risc de lauegi se poiràn apropar ath maxim es efectius e atau trabalhar ena via e "s'ei de besonh era sua dubertura".

CASTIÈRO.
EL MUNDO DE LOS PIRINEOS.

Medicions constantes tà redusir eth sòn barrament.
Fotografia publicada ena revista "El mundo de los Pirineos" entà dar a conéisher es paisatges aranesi ena sason d'iuèrn.

Torisme Val d'Aran contunhe damb accions tà promocionar eth parçan.
Demostracion de trial-sin, BTT e velocipedes seràn quauques des activitats previstes en Tour de França.
Redaccion VIELHA.
Torisme Val d'Aran, en tot contunhar damb es sues accions entà promocionar era Val d'Aran, s'amassèc a darrèrs de mai damb Depeche du Midi, divulgacion francesa, entà collaborar damb es actes que s'amiaràn a tèrme en Bossòst e Les damb motiu deth centenàri deth Tour de França eth pròplèu dia 19 de junhsèga. Segontes eth Director de Torisme Val d'Aran, Manolo Español, "ei prevista ua demostracion de trial-sin BTT, velocipedes, exposicion de pannèus e de bicicletes antiques, atau coma ua projeccion sus aguest espòrt en cinèma de Bossòst". Aguest èster tanben celebrèc, a darrèrs de mai, ua amassada entà coordinar es Centres BTT e punts d'acuelhuda en Aran. Atau madeish, Torisme Val d'Aran tanben a convidat a visitar es mès atractius punts toristics deth parçan a un grop de 15 periodistes e agents de viatges de Frankfort, atau coma as estudiants d'un pòstgrad de torisme de Catalonha. Tanben son interessadi per Aran un grop de periodistes escandinaus de desparières revistes coma SAS MAgazine, Bergens Tridente, Spania Posten o Mr. Tarjei Kaarbo. Eth passat dia 6 de junh, aguest organisme toristic assistic coma membre deth convengut de comercializacion dera mèrca Pirenèus de Catalonha tà Barcelona. Español didec qu'aguest convengut se signarà eth pròplèu dia 10 de junhsèga. Era Val d'Aran a trauèrs de Torisme Val d'Aran mòstre era sua idiosincràsia e activitas a desvolopar en desparières publicacions d'encastre internacionau coma Le Soir de Bruselles, era Guia Gastronomica des Tèrres de Lhèida, era revista de viatge "Reisreveu" de Benelux e es revistes Descobrir Catalunya, El mundo de los Pirineos enter d'autes. Cau díder, que Torisme Val d'Aran participèc, deth 15 ath 18 de mai, ena Hèira Expovacaciones de Bilbao. En aguesta hèira compartic espaci damb Torisme de Catalonha e auec ua grana demana d'informacion sus senderisme, BTT e espòrts d'aventura.

CASTIÈRO.

PUJÒLO.
Naut Aran daurís era piscina municipau eth pròplèu dia 21.
Redaccion SALARDÚ.
Er Ajuntament de Naut Aran daurirà oficiaument era piscina municipau eth pròplèu dia 21 e la mantierà dubèrta enquiath pròplèu dia 14 de seteme. Atau madeish, eth dia 20 era piscina serà gratuïta tà toti. Eth prètz dera entrada ei de 3 èuros tàs adults e d'1,80 tàs mainatges de 8 a 15 ans, andús includidi. Es menors de 7 ans e es mès grani de 65 auràn entrada gratuïta. Er orari d'aguest complèxe, qu'a servici de bar, terrassa e solàrium serà de 10,30 a 19,30.

Eth Grèmi d'Ostalaria d'Aran presente era naua Junta Directiua.
Redaccion VIELHA.
Eth passat dia 5 de junh eth Grèmi d'Ostalaria dera Val d'Aran celebrèc era Assemblada Generau entà escuélher as membres que formaràn era naua Junta Directiua entàs pròplèu quate ans. Atau madeish, dimèrcles passat se celebrèc ena sedença dera Associacion ua amassada entà designar eth cargue de cadun des membres alistats pes sòcis. A compdar d'ara, eth President deth Grèmi contunharà en tot èster Juan Antonio Serrano, coma prumèr vicepresident i serà Andrèu Vidal e coma dusau vicepresident Carmen Vilò. Eth tresorèr serà Rafael Sanmartí e eth secretari Manel Gil, atau madeish es vocals seràn Ambròs Barberà, Pedro Clos, Oscar Farrés, Oriol Filella, Dolores López e Emili Sanllehy.

AUÉ DISSABTE, 14 DE JUNH DE 2003.

IV.

Ara que i èm.
Jusèp Lois Sans.

EL MUNDO DE LOS PIRINEOS.

Politica.
Non dèishen de susprener-me cèrti aspèctes des resultats des darrères eleccions municipaus. Qu'eth Partit Popular s'age presentat en Bausen e Canejan e non age obtengut ne un vòt ei curiós. En Bausen an votat eth 53 per cent des electors (32 votants) e en Canejan eth 84 per cent (91 votants). Cap d'aqueri vòts a anat entath PP. E, entà esvitar interpretacions estranhes, cau híger, qu'enes dus pòbles i auie listra deth PP. Damb un cèrt umor se ditz que non s'an votat ne es dera listra. Tostemp auia pensat qu'açò ère impossible. Ena volentat de presentar listra en màger numerò de municipis possibles i a partits qu'an presentat candidats que non auien cap de vinculacion damb eth municipi e encara mès, qu'èren absolutaments desconeishuts. Cau reconéisher qu'açò ei juridicaments corrècte e s'emplègue coma un recors, mès cau díder qu'ei filosofica e eticament contradictòri presentar candidats que non an ua trajectòria sociau en pòble e que non son coneishuts per arrés. A passat çò de madeish en d'auti pòbles dera província de Lhèida, coma Arseguel (eth PP a auut 0 vòts) o ena província de Gipuzkoa enes municipis de Orexa (PP zèro vòts), Ikaztegieta (PSE zèro vòts, PP dus vòts, entà escuélher 7 còssos, 260 votants), o ena província de Bizkaia enes municipis de Guizaburuaga (PP zèro vòts), Izurtza (PP zèro vòts, PSE 1 vòt, entà escuélher 7 còssos damb 208 vòts), o ena província d'Araba en Mañueta (UA zèro vòts), en Kripan (UA zèro, PSE 1 vòt, entà escuélher 5 còssos damb 149 votants) o en Okondo (UA zèro vòts, PSE 2 vòts, de 753 votants entà 7 còssos). E tanti d'auti. Tostemp se tracte de partits espanholistes. Era etica, era lei e era politica s'an de dar era man.

Istoricament era Val d'Aran servic de pas alternatiu ara rota deth sud francés deth camin de Santiago.

Aran dispause d'un pas deth "Camino de Santiago".
Des deth descurbiment dera hòssa der Apòstol Santiago en Compostela, en sègle IX, eth "Camino de Santiago" se convertic ena rota de romieuatge mès importanta dera Euròpa Medieval. Cau díder qu'era rota mès coneishuda e mès tenguda ei era de Roncesvalles. Atau madeish, eth principau camin peth sud de França s'iniciaue en Arlés, (coneishuda coma era rota de Provença) e se dirigie tà Tolosa de Lenguadòc, en tot seguir direccion Auch e Morlaás e crotzar eth pòrt de Somport. Aguesta ère ua rota fòrça freqüentada pes pelegrins europèus e pes viatgèrs iberics qu'anauen tà Roma e tara Santa Sedença. Mès, tà darreries dera Edat Mieja eth pas de Somport se vedec afectat pes guèrres religioses enter ugonòts e catolics e alavetz es pelegrins se vederen obligats a cercar naues alternatiues. Un còp en Tolosa de Lenguadòc a quauqu'un d'eri li hec plaser de remontar er arriu Garona enquia Saint Gaudens e des d'aquiu entrar ena Val d'Aran en tot cercar es ticòs pirenencs. Aguesta rota alternatiua non ère bric facila donc calie passar eth Pòrt de Vielha, un pas de 2400 mètres d'altitud, curbit de nhèu e entornejat d'un paisatge de nauta montanha. Aguest antic pas per Vielha des de Saint Gaudens existís e ei plan transitat per caminaires que prenen en Les er antic Camin Reiau d'Aran entà remontar era ribèra deth Garona enquia Vielha, en tot contunhar enquiara boca nòrd deth tunèl, a on es senhaus blanques e vermelhes deth horaviat GR-221-5 amien enquiath Pòrt de Vielha e era pèira de Conangles junh damb era Ribagorça. Ara per ara, Torisme Val d'Aran ei en procès d'elaboracion d'un projècte que, segontes eth director d'aguesta entitat Manolo Español, "significarà era recuperacion deth pas alternatiu aranés entà Santiago de Compostela".

Redaccion Vielha (CASTIÈRO).

Eth pas aranés siguec ua alternatiua des caminaires de Somport afectadi pes guèrres areligioses entre ugonòts e catolics.
Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 21 DE JUNH DE 2003 N. 67.

Es autoritats araneses gesseren deth Conselh en processon tà Mijaran.
Aran aurà mès autogovèrn a mesura que Catalonha auance en nau Estatut. Eth conselhèr de Governacion assistic entara celebracion dera Hèsta d'Aran.

Era reinstauracion deth Conselh se celèbre cada 17 de junh e enguan hè dejà 13 ans, dempús de 150 de practica inexisténcia.
Victòria Garcia Vielha (CASTIÈRO).
Eth Conselhèr de Governacion e Relacions Institucionaus, Josep M. Pelegrí assistic, dimars passat, entara celebracion dera Hèsta d'Aran, dia en qué se commemòre era reinstauracion dera màger institucion politica e istorica dera Val d'Aran, eth Conselh Generau. En aguesta hèsta, que se celebrèc per tretzau an, Pelegrí volec manifestar qu'eth hèt d'auer complit damb lèu toti es traspassi de competéncies, qu'era Lei d'Aran de 1990 amasse, demòstre qu'era Generalitat reconeish aguest hèt diferenciau "e que vòu contunhar en tot balhar aguest supòrt institucionau". Pera sua part, eth Sindic d'Aran, Carlos Barrera (escuelhut un còp mès) soslinhèc qu'eth principau objectiu tàs pròplèu quate ans serà arténher mès competéncies e "atau poder ratificar eth nòste autogovèrn e definir, damb era volontat de toti, quauques escomeses vitaus que mercaràn eth nòste futur entàs pròplèu 30 ans". Era Val d'Aran a d'auançar en autogovèrn, expliquèc Barrera, "a mesura que Catalonha auance damb un nau modèl d'estatut". Es actes entara celebracion d'aguesta hèsta comencèren damb era recepcion des autoritats araneses en Conselh Generau per part deth Sindic d'Aran; era baishada en processon damb es pendons que representen es sies terçons enquiara glèisa de Santa Maria de Mijaran a on se celebrèc era missa solèmna; se cantèc er imne d'Aran, Montanhes Araneses, e se procedic ath jurament deth drapèu. Ara seguida, ena sala polivalenta de Vielha s'aufric un aperitiu en tot que quauqui des grops de dances araneses barèren es tradicionaus balhs. Enguan, ath delà, se presentèren tanben dus reportatges de montanha ena Escòla de Tecnics Esportius de Salardú.

Presenten en Arties era VIau. edicion des Jornades Universitàries Occitanocatalanes.
Carlos Barrera reescuelhut, per tresau còp consecutiu, Sindic d'Aran.

AUÉ DISSABTE, 21 DE JUNH DE 2003.

II.
Bracs.
Torisme. Val d'Aran organize era Ièra Jornada de dialòg e reflexion.
Torisme Val d'Aran organizèc, deluns passat, laguens deth projècte mèrca "Cuina Catalana" era Ièra Jornada de dialòg e reflexion tà catalogar, fixar e validar er auviatge culturau dera codina tradicionau aranesa. Aguesta jornada siguec subvencionada peth grop "Vichy Catalán". Eth director deth Gran Conselh dera Codina Catalana, Toni Massanés, e era vicepresidenta executiva dera Fondacion "Viure el Mediterrani", Pepa Aymaní, coordinèren eth trabalh de camp d'analisar 10 recèptes des 150 que conformen era prumèra fasa deth Còrpus Culinari dera Codina Catalana. Er objectiu d'aguesta jornada ei velhar entà qué era diuersitat e era importància dera nòsta codina non s'arture laguens d'un marc de respècte e libertat. Atau madeish, tanben sigueren convidats ad aguesta trobada restauradors deth parçan. Segontes eth Director de Torisme Val d'Aran, Manolo Español, "era codina ei un signe d'identitat culturau" e higec Español qu'"aguesta jornada aportarà prestigi e reconeishement autant laguens coma dehòra d'Aran e servirà coma un element mès de promocion toristica dera Val d'Aran".

Presenten un estudi sociologic sus era joenessa dera Val d'Aran.
Arties tanben acuelh era presentacion des VIau. Jornades Occitanocatalanes e d'un libre de divulgacion en aranés.
Redaccion Arties (ARTIES E GARÒS).
Era glèisa de Sant Joan d'Arties siguec, dimèrcles passat, eth scenari dera presentacion der estudi sociologic des joeni dera Val d'Aran. Aguest estudi elaborat en mes de mai de 2002 pera empresa GABISE compde damb ua mòstra de 200 joeni aranesi d'enter 15 e 29 ans e a er objectiu "de sajar d'endonviar quines son es mancances e inquietudes que pòden afectar as joeni", segontes informèc eth Coordinador de Joenessa, Alex Moga. Es quate blòcs enes quaus se base er estudi son es relacions familhares e eth trabalh, era ocupacion e despartiment deth temps de léser, es àbits de salut, atau coma es valors e opinions d'aguesta listra d'edat. Per un aute costat, Arties tanben acuelhec era presentacion des VIau Jornades Universitàries Occitanocatalanes que se celebraràn deth pròplèu dia 14 ath 19 de junhsèga ena Val d'Aran. Era Conselhèra de Cultura, Mercedes Delaurens, expausèc qu'"aguestes jornades assoliden enguan eth nivèu dejà artenhut enes autes edicions". Cau díder que pendent aguesti dies se realizaràn corsi, que son validats coma credits de liura eleccion pera universitat, atau coma conferéncies, talhèrs e seminaris enter fòrça d'auti. Eth libre "Era montanha ei hònt de vida" tanben se prensentèc en Arties. Segontes eth Coordinador de Cultura, J. Loís Sans, "er objectiu d'aguest còmic ei era divulgacion en generau, donc includís tèmes de proteccion deth miei ambient".

Un totau de 200 joeni d'enter 15 e 29 ans participen en estudi.

Aguestes presentacions clausuren es actes celebrats damb motiu dera Hèsta d'Aran.

AUÉ.

Agenda.
CONVOCATÒRIES. Les. A compdar de deluns comencen es Hèstes de Les que s'inícien damb era crema deth Haro entà Sant Joan e finalizen tà Sant Père damb era Quilhada deth Haro. Vielha s IVau edicion, Concors de fotografiaVal d'Aran/Foto sistema termini dubèrt enquiath pròplèu 31 de junhsèga. Toti aqueri que i volguen participar auràn de portar es sues fotografies ena sedença de Torisme Val d'Aran. Salardú. Aué dubertura dera piscina municipau de Salardú. Orari de 10,30 enquia 19,30 ores toti es dies dera setmana. Tanben aufrís servici de bar, terrassa e solàrium. Salardú s Aué en Salardú, IIau Trobada Culturau Afrairament Occitanocatalana. CINE. Vielha.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN.
Aguesta setmana en cinèma de Vielha se projècten es pellicules "Soldados de Salamina", "Las horas" e "En la oscuridad".

ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS NOTARIA.

Es Bòrdes suspen eth bastiment der accès entà Begós.
Eth Diari Oficiau dera Generalitat de Catalunya, DOGC, publiquèc dimars passat, er anonci per part deth Ajuntament d'es Bòrdes, dera suspension d'un contracte d'òbres. Rebrembem qu'aguest diari dejà publiquèc eth passat 23 de mai era licitacion deth bastiment d'un accés entà Begós. Ara per ara, aguest concors demore suspenut enquia ua naua publicacion.

AUÉ.
EDITE: PREMSA CATALANA S.A. ELABORACIÓN: GRUPCAT.

RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ DISSABTE, 21 DE JUNH DE 2003.

III.

MARCATOSA.

Barrera renomentat Sindic gràcies ath supòrt de CDA.
PRAG balhe eth sòn vòt a Unitat d'Aran en acte de constitucion deth Conselh Generau d'Aran.
Redaccion ARRÒS.

Toti es membres deth govèrn aranés damb Pelegrí en Arròs.
Pelegrí assistís ara constitucion deth Conselh.
Era sedença dera Casa deth Senhor d'Arròs acuelhec, deluns passat, eth nomentament de Carlos Barrera, candidat de CDA, coma Sindic d'Aran. Barrera siguec realistat per tresau còp consecutiu gràcies as sèt vòts des sòns pròpris conselhèrs que li autregèren ena prumèra votacion era majoria absoluta. Atau madeish, eth candidat a sindic per Unitat d'Aran, Francesc Boya, obtiec sies vòts, cinc des conselhèrs deth sòn pròpri partit, ath delà deth vòt der unenc conselhèr deth Partit Renovador Arties e Garòs. Per un aute costat, Barrera demanèc ara oposicion, un còp investit Sindic, eth besonh dera sua participacion e consens enes ahèrs que mercaràn es desfís d'Aran. Segontes Barrera "cada formacion a es sòns pròpris projèctes mès, autant CDA coma UA èm coïncidents en un 95% des objectius de país". Atau madeish, era redaccion urgenta d'un plan d'ordenacion territoriau damb un plan estrategic, autant entath sector toristic coma tàs comunicacions intèrnes d'Aran e es naui airaus esquiables, ei ua des prioritats qu'anoncièc eth Sindic entàs pròplèu 4 ans de mandat. Barrera tanben soslinhèc eth besonh de non transformar era N-230 en ua autovia donque "açò comportarà un acreishement desmesurat de transpòrt pesant qu'anarà en prejudici d'un país coma Aran, de destin toristic". Eth plantejament dera metuda en foncionament dera naua Oficina de Supòrt Urbanistic, atau coma era prepausa de Parc Naturau tanben son prioritats de CDA en aguesta legislatura. Fin finau, Barrera profitèc era assisténcia deth Conselhèr de Governacion, Josep Maria Pelegrí, entà demanar eth traspàs de competéncies en matèria de Benèster Sociau, atau coma era creacion deth futur Institut Aranés deth Solèr e Abitatge. De un auta faiçon, autant Boya coma Barra critiquèren era actitud de Barrera en acte de constitucion deth Conselh pr'amor de non aufrir-les eth torn de paraula. Pera sua part, eth Conselhèr deth PRAG auie premanit un discors en quau mostraue es rasons dera sua emparança a UA. Atau madeish, eth representant d'Unitat d'Aran tanben volie mostrar era sua disposicion a iniciar convèrses damb CDA entà assumir responsabilitats de govèrn en Conselh e balhar era sua collaboracion a CDA e PRAG.

AUÉ.

CASTIÈRO.

Joan Riu governarà en minoria er Ajuntament de Vielha e Mijaran.
Era rèsta de fòrces politiques deth cap-lòc dera Val d'Aran decidissen votar as sòns pròpris caps de lista.
Redaccion VIELHA.
Eth candidat d'Unitat d'Aran, Joan Riu, siguec proclamat, dissabte passat ena sala de plens der Ajuntament de Vielha e Mijaran, alcalde deth cap-lòc d'Aran. Riu, que governarà damb minoria, artenhec es cinc vòts dera sua formacion politica en tot qu'era rèsta de grops, (Convergéncia Democratica Aranesa, Union Democratica Aranesa e Partit Popular) votèren as sòns pròpris candidats. Atau madeish, ena constitucion d'aguest Ajuntament non i auec cap de pacte entà escuélher ar alcalde en tot demorar era lista de Riu coma era mès votada. Cau díder qu'en aguesti darrèri comicis deth passat 25 de mai UA siguec era fòrça politica qu'obtiec mès vòts, en tot arténher cinc còssos des onze que conformen aguest Ajuntament, e en tot relevar deth cargue a CDA que n'artenhec quate. UDA e PP obtieren un còsso cadun. Per un aute costat, eth nau alcalde reiterèc, ena sua prenuda de possession, era aufèrta de collaboracion ara rèsta de grops politics trigats pes ciutadans de Vielha e Mijaran entà trabalhar amassa en un projècte tà Vielha. Riu demore qu'aguesta prepausa sigue acceptada plan lèu. Riu anoncièc qu'enes prumèrs mesi de mandat trabalharà enes projèctes deth futur Palai d'espòrts, era naua escòla publica, atau coma ena redubertura de Tuca enter d'auti.

Bracs.
Liuren eth IIIau Prèmi Aran de Literatura.
sEth passat dia 13 de junh s'autregèren en Arties es prèmis corresponents ara tresau edicion deth Prèmi Aran de Literatura. Aguest concors que pòga pòc se va assolidant neishec frut dera modificacion deth prèmi Mn. Condò Sambeat, qu'actuaument sonque ei dubèrt as categories infantila e juvenila. Enguan i an participat un totau de 12 òbres. Eth prumèr prèmi ena categoria de poesia siguec entà Xavi Gutiérrez per "Vita Vitanta" e ena de pròsa entà Benoît Larradet per "Lo viatge de l'Augustina". Posteriorment, Rosina du Pèira, cantaira occcitana, aufric a toti es presents un recitau des sues cançons enes que mòstre era fidelitat ara sua cultura de referéncia autant a nivèu des tèxtes coma de ritmes.

Era sala de plens der Ajuntament acuelhec era constitucion dera naua corporacion.

CARLOS SÁNCHEZ.

AUÉ DISSABTE, 21 DE JUNH DE 2003.

IV.

Ara que i èm.
Jusèp Lois Sans.

Eth maquis
Dempús de seishanta ans persistís era pòur. Eth passat dia 12 de junh eth Conselh Generau d'Aran presentèc, laguens des actes dera Hèsta d'Aran, eth libre "Hasta su total aniquilación, el ejército contra el maquis en el Valle de Aran,..." escrit peth Tinent Coronèu Fernando Martínez de Baños. Eth hèt d'èster escrit per un militar e damb un títol tant espectacular a creat impressions iniciaus que non responen ara realitat. Cau hèr un esfòrç per mantier eth dialòg entre postures diferentes; de ua auta forma entram de nau ena intransigéncia. Eth libre ei fòrça equilibrat, des mès equanimes e documentats qu'è liejut sus aguesta tematica e denóncie sense contemplacions es accions d'un exèrcit franquiste desestructurat e implacable, era astúcia e òdi de Franco e Mola envers es comunistes, era ràbia des "guerrilhèros" illusionats e repetidaments tradicionats, era abilitat de Carrillo e Passionària entà desplaçar a Monzon e controtlar eth Partit e era accion de De Gaulle entà trèir-se as lutadors internacionaus deth Sud de França. Tracte damb un respècte major aqueres bases que d'un e d'aute costat s'illusionèren damb un projècte sociau determinat e que sigueren tradits e enganhats e es vertadères victimes deth procès. E finalaments detècte que i a pòur quan denóncie qu'encara i a documents non consultables en quauqui archius (bèri uns qualificats coma taus enes govèrns democratics) e quan encara i a persones e representants d'organismes (en ditz nòms) as qu'an proïbit de parlar. Era pòur qu'è detectat quan a un parelh de persones d'edat auançada que viueren eth maquis, les sò convidat a assistir entara presentacion e en tot dider-me que non, an cambiat era expression dera cara.

Es intallacions d'aguest centre son placades en oligon Industriau de Vielha e Mijaran.

"La Moraña" aufric un concèrt en benefici d'ADDA.
Redaccion Vielha (CASTIÈRO).

AUÉ.

Aguesta associacion de discapacitats, aufrís programes de promocion personau, sociau, atau coma laborau.
En an 2000 un conjunt de pares dera Val d'Aran damb mainatges discapacitats creèren era Fondacion ADDA (Associacion discapacitats d'Aran). Er objectiu ère ajudar a integrar sociaument ad aguestes persones. Cau díder qu'eth Conselh Generau, a trauèrs dera Conselheria de Benèster Sociau, balhe ajudes en tot establir e possar desparièrs programes entà afavorir era integracion sociau e laborau. Enter aguesti programes i trapam eth Centre Aucupacionau ADDA, fondat en 2001 peth govèrn aranés e per aguesta associacion. Aguest centre preten potenciar eth desvolopament des capacitats, fomentar era autonomia e independéncia personau atau coma melhorar era qualitat de vida d'aguestes persones discapacitades. Eth Centre aucupacionau ADDA acuelh actuaument 9 usatgèrs mès a capacitat entà 25. Segontes eth President dera Associacion, Père Cuito "tanben se i poden acuelher persones deth Palhars e dera Ribagorça". Ara per ara, er orari d'atencion ei de 40 ores setmanaus de 9 deth maitin a 17 dera tarde. ADDA trabalhe en programes de promocion autant a nivèu personau en tot apréner a liéger e a escriuer, a nivèu sociau a trauèrs d'activitats coma era gimnasia piscina, ipoterapia, musica e ioga atau coma a nivèu laborau en tot trabalhar era husta, hanga enter d'autes faenes. Cau díder qu'aguesti servicis d'activitats de recreacion e de reabilitacion motriu atau coma eth servici de transpòrt son de franc tàs usatgèrs. Atau madeish, er ajuntament de Vielha tanben collabore damb eth centre. Ua psicològa, un assistent sociau e monitors especializats en teràpia ocupacionau conformen eth personau deth centre. Eth passat dia 14 de junh era corau "La Moraña" aufric, ena glèisa de Sant Miquèu de Vielha un concèrt en benefici ad aguesta associacion.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 28 DE JUNH DE 2003 N. 68.

Netegen de vegetacion d'arbilhons eth lhet de 5 barrancs dera Val d'Aran.
Er objectiu ei agranir era capacitat deth pas d'aigua entà esvitar desbordaments.

Era ACA e eth Conselh Generau se n'encueden de finançar aguestes melhores.


Pròplèu començaràn es trabalhs de neteja e melhora deth barranc Ribaeta deth municipi de Vielha.
Victòria Garcia Vielha (CASTIÈRO).
Es barrancs qu'afècten dirèctament as nuclèus abitats dera Val d'Aran se sosmeten a trabalhs de neteja des de hè quauqui dies. Aguesti trabalhs, finançadi a trauèrs d'un convengut de collaboracion enter eth Conselh Generau d'Aran e era Agéncia Catalana dera Aigua (ACA), ei previst que siguen finalizadi apuprètz entath pròplèu mes de noveme. Es barrancs enes que se realizen aguesti trabalhs de melhora de condicionament son eth de Marrés en Bossòst, eth Barranquet d'escunhau, eth de Corilha de Gessa atau coma eth de Ribaèta de Vielha. Eth Sindic d'Aran, Carlos Barrera, manifestèc qu'aguesta intervencion consistís en trèir tota era vegetacion d'arbilhons e es rèstes d'arbes mòrts existents ath laguens o ath torn deth barranc, donques aguesti pòden estretir eth cors. Barrera higec qu'"er objectiu ei agranir era capacitat deth pas d'aigua des barrancs tà esvitar qu'en cas de tronades o fòrtes baishades d'aigua, conseqüéncia deth desgèu, aguesta vegetacion non provòque eth desbordament deth madeish e pogue hèr mau laguens d'aguestes poblacions". Segontes informes dera ACA i a zònes enes que s'i trapen desparièrs abitats d'interès comunitari, coma pòden èster hagedes acidofiles e tilioacerion, que son considerats d'interès prioritari. Per aguest motiu es trabalhs se realizen en dues fasas. Era prumèra, ena quau se procedís ara neteja d'aguesta vegetacion se hè a man en tot auer eth màger suenh possible. Era dusau fasa consistirà en sajar de canalizar eth lhet deth barranc d'escunhau e era neteja deth uelh deth pònt deth de Bossòst. Era empresa catalana Serra & Dordal, qu'installe es linhes electriques de FECSA, ei era que se n'encuede d'amiar a tèrme era neteja enes barrancs d'Aran.

Eth govèrn d'Aran artenh naues competéncies en matèria de Miei Ambient.

Er aranés tanben s'includís enes huelhes de reclamacions des establiments.

AUÉ DISSABTE, 28 DE JUNH DE 2003.

II.

Eth Conselh Generau artenh era competéncia en nuclèus zoologics.
Tanben aurà era transferéncia en proteccion d'animaus e de gossets considerats potenciaument perilhosi.
Redaccion Vielha (CASTIÈRO).
Eth Diari Oficiau dera Generalitat de Catalonha (DOGC) publiquèc, dimèrcles passat, eth Decrèt aprovat eth passat 10 de junh en quau eth govèrn dera Generalitat transferís ath Conselh Generau desparières competéncies en matèria de Miei Ambient. Concrètament s'an traspassat es competéncies en declaracion de nuclèus zoologics, era tramitacion e era resolucion des denóncies en matèria de proteccion d'animaus que s'agen efectuat en territòri, atau coma era gestion des aspèctes relatius ara identificacion des animaus de companhia que s'aquerissen ena Val d'Aran. Atau madeish, tanben s'an traspassat ath govèrn aranés era gestion des processi administratius restacats ara tenguda de gossets considerats potenciaument perilhosi coma pot èster era expedicion dera certificacion acreditatiua de non auer estat sancionats e era tramitacion de denóncies e exercici dera podestat sancionadora. Era gestion des registres d'animaus de companhia e d'associacions de proteccion e defensa animau tanben n'ei competéncia. Per un aute costat, eth Conselh Generau aurà ua dotacion de 12000 èuros entar exercici der an 2003 tà finançar es foncions traspassades. Cau soslinhar qu'en plen dera Comission de Govèrn dera Generalitat e deth Conselh Generau celebrada eth passat 8 de mai ena sedença d'Arròs s'adoptèc un acòrd de transferéncia sus aguestes competéncies.

Bracs.
Detien en Vielha a ua persona per un delicte d'extorsion e coaccions.
Es Mossos d'esquadra detengueren agèr en Vielha a Jose Carlos AA, de 34 ans d'edat e vesin de Vielha, coma presumpte autor d'un delicte d'extorsion e menaces. Es hèts se remonten ath passat mes d'abriu der an 2001. A dus vesins de Vielha les toquèc un prèmi dera ONCE per un valor de 250 milions de pessetes, a crobar anuaument pendent 25 ans, a rason de 10 milions an. Es afortunats se repartiren eth prèmi de manèra que cadun crobarie anuaument e pendent 25 ans, era quantitat de 5 milions de pessetes. Pògui dies dempús dera tòia, eth detengut anèc a conéisher a un des afortunats e lèu se guanhèc era amistat e confidança dera victima, un vesin de Vielha, de 48 ans d'edat e sense familha ena Val d'Aran. Atau madeish, eth detengut li expliquèc qu'estaue passant per un moment delicat economicament e per açò era victima decidic ajudarles. En octubre deth 2001, eth denonciant crompèc un pis ara familha deth detengut e se n'anèren a víuer junts, ath delà tanben demanèc un crèdit de 25 milions de pessetes. Damb aguesti sòs eth detengut se crompèc un coche de luxe, se n'anèc de vacances, paguèc deutes eca. En 2002 quan era victima non disposaue de dinèrs donc les auie de besonh tà pagar era ipotèca, eth detengut cambièc era sua actitut e començèren es insults e intimidacions ara victima. Eth passat mes de mai era victima dejà auie molta pour ath detengut e enquia que preferie dromir en carrèr qu'en domicili. Coma qu'era situacion ère insostenibla metèc en coneishement dera policia toti es hèts susvenguts. Per un aute costat, eth detengut, qu'a antecedents, passèc agèr a disposicion judiciau dauant deth Jutjat d'Instruccion de Guardia de Vielha. 12000 èuros entath Conselh entà finançar aguestes competéncies. Ena Casa deth Senhor d'Arrós s'adoptèc aguest acòrd competenciau.

AUÉ.

Agenda.
HÈSTES. Les. Deman Quilhada deth Haro entàs 16 ores, ena plaça deth Haro de Les. Eth grop de dances "Es Corbilhuers de Les" aufriràn es balhs populars aranesi e er Ajuntament de Les ua degustacion de sangria. CONVOCATÒRIES. Vielha. IVau edicion, Concors de fotografiaVal d'Aran/Foto Sistema termini dubèrt enquiath pròplèu 31 de junhsèga. Totes aqueres persones que i volguen participar auràn de portar es sues fotografies ena sedença de Torisme Val d'Aran, ena Crta. de Gausac. CORSES Bossòst s Deman, a compdar deth meddia, Rally Charleston 2003. CINE Vielha s Aguesta setmana en cinèma de Vielha se projècten es pellicules "Condenado"e "Ejecutivo agresivo". Entà mès informacion podetz consultar es pannèus informatius.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS. NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.
AUÉ.
EDITE: PREMSA CATALANA S.A. ELABORACIÓN: GRUPCAT.
AUÉ DISSABTE, 28 DE JUNH DE 2003.
III.

QUATE LÒCS.

CASTIÈRO.

Les acuelh colònies tà mainatges damb càncer. Eth govèrn d'Aran poirà tramitar era comunicacion normalizada des establiments de bronzatge artificiau.
Redaccion LES.
Eth municipi de Les acuelherà des d'aué e enquiath pròplèu dia 6 de junhsèga ues colònies entà mainatges damb càncer. Aguest ei eth quatau an consecutiu qu'era Associacion contra eth Càncer de Lhèida organize ues estades d'ostiu. Atau madeish, aguesta ei era unenca entitat estatau qu'aufrís aguest servici gratuïtament entad aguesti menors malauts de càncer. Enguan s'an inscrit un totau de 30 mainatges d'enter 10 e 16 ans des quaus vint-e-sèt son de Catalonha e tres des comunautats autonòmes d'Andalusia e Extremadura. Per un aute costat, aguestes estades son adreçades a toti aqueri mainatges malauts de càncer qu'an finalizat eth sòn tractament damb quimioteràpia enes darrèrs tres mesi e qu'ara per ara son en ua fasa de recuperacion. Pendent aguesti dies ena Val d'Aran se desvoloparàn quauques activitats coma pesca, rafting, ciclisme, tir ar arc e talhèrs de manualitats damb er objectiu de fomentar es relacions sociaus enter aguesti mainatges qu'an patit ua malautia comuna.

Es huelhes de reclamacion tanben contieràn es indicacions en aranés.

Redaccion VIELHA.
Era Tecnica dera Oficina d'Informacion ath Consumidor deth Conselh Generau, Carmen Mora, anoncièc qu'a compdar deth pròplèu dia 28 de seteme entraràn en vigor es naues huelhes de reclamacion/denóncia des establiments comerciaus que balhen servicis. Eth darrèr mes de març se publiquèc en DOGC (Diari Oficial de la Generalitat de Catalunya) eth nau decrèt que les regule. Aguest Decrèt sage, autant de melhorar eth contengut des huelhes, coma d'agranir era obligatorietat de dispausar-ne enes establiments e empreses abantes exèmptes. De un aute biais se facilitarà ath maximom era possibilitat qu'ua persona consumidora pogue formular era sua reclamacion en madeish establiment sense prejudici que pogue presentar-la dauant d'organismes dera Administracion Publica competenta ena matèria. Cau díder tanben, qu'ua des principaus modificacions ei qu'en Aran es indicacions que contien enes huelhes tanben seràn imprimides en aranés. Per un aute costat, Mora tanben informèc sus era naua normativa entad açò qu'ei as servicis de bronzatge artificiau. A compdar d'ara, toti es establiments que balhen servicis de bronzatge artificiau, atau coma es establiments que dispausen de bancs solars damb foncionament automatic auràn de complir un seguit d'obligacions. Ei a díder, abantes der inici d'aguesta activitat auràn de realizar era comunicacion normalizada qu'includisque era descripcion tecnica des bancs solars e materiaus de qué dispausen, atau coma eth personau e era sua formacion. Aguesta comunicacion se pòt amiar a tèrme a trauèrs dera Oficina ath Consumidor. Un còp artenhuda aguesta comunicacion se balharà ar establiment un pannèu d'avertiment en quau s'explique era corrècta utilizacion d'aguest servici. Atau madeish, enter d'autes formalitats, auràn de sosméter es sòns aparelhs a ua revision periodica annau e auer un libre de mantenement.

Vieràn un totau de 30 mainatges d'enter 10 e 16 ans.

Es centres de bronzatge artificiau auràn d'acuelher-se ara naua normativa.

PERFUMERIA GARONA.

CASTIÈRO.

PUJÒLO.
Trabalhs de melhora ena via d'accès ara poblacion de Gessa.
Redaccion GESSA.
Era Junta de vesins dera Entitat Municipau Descentralizada de Gessa aprovèc eth mes passat es trabalhs de melhora dera carretèra d'accès ad aguesta localitat deth Naut Aran. Atau madeish, aguest projècte contemple, per un costat, eth bastiment d'un paredau de contencion entà atau poder ampliar er accès e, per un aute, er engondronament d'aguesta via. Cau díder, qu'aguesta actuacion supausarà ua inversion superiora a 88.000 èuros.

Aran acuelh un Congrès de Foncionaris dera Seguretat Sociau.
Redaccion VIELHA.
Eth director de Torisme Val d'Aran, Manolo Español, informèc que pendent aguesta darrèra setmana era Val d'Aran a acuelhut era 23au edicion d'un Congrès de foncionaris dera Seguretat Sociau. Un totau d'ues 600 persones de tota Espanha an participat en aguesta trobada qu'auec lòc en Vaquèira. Pendent aguesti dies es foncionaris relizèren activitats esportiues en desparièrs poliesportius d'Aran coma fronton, gòlf, petanca o partits de quilhes. Per un aute costat, aué peth ser, ena sala polivalenta de Vielha i aurà un sopar entà clausurar aguest 23au Congrès de foncionaris dera Seguretat Sociau. Ad aguest acte i assistirà un conselhèr en representacion deth Conselh Generau.

AUÉ DISSABTE, 28 DE JUNH DE 2003.

IV.
AUÉ.

Ara que i èm.
Jusèp Lois Sans.

Es joeni
Eth passat 18 de junh, eth Departament de Joenessa deth Conselh Generau d'Aran presentèc un estudi sociologic sus era Joenessa dera Val d'Aran. Ei aconselhable aguest tipe d'estudi entà saber per a on caminen es joeni e poder planificar un politica adequada. Ei un estudi ampli e dempús dera sua lectura resulte atrevit sajar de definir un collectiu en pògues paraules, mès articles coma "ara que i èm" tanben s'an hèt entà méter de manifestacion er atreviment. Era joenessa dera Val d'Aran (15-30 ans), majoritàriament trabalhe, a ua disponibilitat economica d'entre 10.000 e 50.000 ptes mensuaus, se n'anarie dehòra dera Val d'Aran per questions laboraus, viu majoritàriament damb es pairs, a mès de quate ores de temps liure ath dia, li agrade èster damb es amics, veir era television, liéger diaris e revistes, passejar, meter-se en ordenador e anar de discotèques. Eth joen dera Val d'Aran ei satisfèt damb era sua situacion personau, pense qu'eth principau problèma des joeni son es drògues e er alcoòl. Es joeni aranesi son satisfèts damb eth Conselh Generau d'Aran, era Generalitat de Catalonha e er Ajuntament deth sòn pòble. Dan fòrça valor ara amistat, ara aunestetat, as relacions familhares, ath respècte envèrs as auti e ara solidaritat. Era majoria considère qu'a bona salut tot e que humen, consumissen begudes alcooliques e non an provat cap de tipe de dròga (eth 28% consumís mariuana abituauments; tanben i a un consum d'un 7 % abituau de pastilhes e un 5 % de cocaïna). Era majoria des joeni aranesi non an parelha establa, an auut relacions sexuaus des d'abantes des 17 ans e acostumen a emplegar eth preservatiu. Damb donades atau eth debat ei servit.

Eth grop, es Corbilhuèrs de Les, amenizèc era Hèsta de Sant Joan damb dances tradicionaus araneses.

Era hèsta de San Joan, era net deth huec
Era arribada der ostiu ei ua data pro senhalada pes pòbles deth Pirenèu. Ère era epòca de semiar es tèrres e d'ahocar eth bestiar tàs montanhes en tot començar atau eth cicle productiu deth quau depenie, en bona mesura, era supervivéncia des familhes des pòbles de montanha. "Eth Haro" representaue eth simbèu d'aquera dependéncia dera tèrra, un rituau pagan, a trauèrs deth quau se scenificaue eth renauit an productiu e era desaparicion a trauèrs deth huec purificador, d'aqueri dolents esperits que podien damnatjar era fertilitat d'aqueres tèrres e des persones. Era cristianizacion introdusic rituaus coma era benediccion dera soca abantes de cremar-la. Aguesta hèsta deth huec se celèbre en uns auti lòcs deth Pirenèu, atau coma en tèrres dera Gasconha; mès ena Val d'Aran un des parçans que consèrve aguesta tradicion d'ua manèra mès arrïcsada ei Les. Deluns passat en Les se celebrèc era crema deth Haro a on eth pòble mòstre era fidelitat as sues tradicions mès dauancères. Ath delà, tanben se realizèc era "Crema des halhes", confeccionades damb era crospa des ceridèrs. Es joeni les aluguen en Haro en tot hèr-les a virar sus es sòns caps representant era escampilhada deth huec purificador per toti es cornèrs deth pòble. Pendent era hèsta eth pòble, en mòstra d'acuelhuda e espitalitat, aufric as assitents còca e vin caud, en tot qu'es Corbilhuèrs de Les, damb es sòns balhs e musiques tradicionaus, meteren era nòta de color e ritme ad aguesta net. Les finalize es sues hèstes deman dimenge entà Sant Père. Aguest dia se hè era Quilha deth Haro. Es joeni premanissen eth nau arbre que serà plantat e tornat a cremar tath pròplèu Sant Joan. Actuaument era darrèra parelha maridada deth pòble aufrís flors ath nau Haro entà simbolizar era fertilitat que represente.

Redaccion Les (QUATE LÔCS).

Eth Haro ère un culte a on se scenificaue eth renauit an productiu e era desaparicion a trauèrs deth huec des esperits dolents.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

CEIP SALARDÚ.

Er Estudi.

Ei plaçat en carrèr d'es Estudis, s/n dera localitat de Salardu (Naut Aran) en terçon de Pujòlo.

Siguec bastit en an 1945, e a ua superfícia bastida d'òbra d'uns 480 mètres quarrats.

Ei compausat per dues plantes, damb dues entrades principaus entà accedir ath laguens e es sòns respectius cubèrts. Ena planta baisha i podem trapar dues vivendes entàs mèstres e es lavabos der estudi. Ena prumèra planta i son plaçades es aules d'educacion Infantila e de C. I., C.M. e C.S. de Primària. Atau madeish i podem trobar ua aula destinada entar A.P.A., un burèu e dues aules mès.
Er estudi ei entornejat per un gran pati potjat a on es mainatges gaudissen des sòns jòcs e des meravilhoses vistes.

Eth Pòble.

Eth pòble de Salardú ei plaçat en terçon de Pujòlo a 1.268 m de nautada. Se trape a 3 quilomètres dera estacion d'esquí de Vaqueira Beret e a 9 quilomètres de Vielha, cap-lòc deth parçan aranés.

Era sua poblacions ven a èster d'uns 320 abitants.

Ena part nauta deth pòble i trapam era glèisa de Sant Andrèu, glèisa romanica des sègles XII e XIII.

Es Hèstes.

Salardú celèbre era sua hèsta major eth dia 3 de mai: Santa Creu.

Aguesta festivitat commemòre era trobada dera Santa Crotz, que coma sabetz demorèc perduda pendent es prumèri ans deth cristianisme e siguec retrapada per Santa Elena.

Dus actes religiosi an lòc aguest dia en Salardú, era benediccion deth tèrme e era processon des crotz provenentes des ueit pòbles deth Naut Aran.

Ua dita hè referència ara hèsta de Salardú:

"Santa Creu deth tres de mai,
En quin mes cai?"

Es Bastisses.

Ena part nauta deth pòble i trapam era glèisa de Sant Andrèu, glèisa romanica des segles XII e XIII.

Era Legenda.

Es pòbles de Pujòlo
Baishèren en processon:
Es uns baishen per hartèra
E es auti per devocion.

Conde era legénda qu'era imatge romanica deth Sant Crist arribèc en Salardú en tot pujar per arriu Garona ensús e sense tocar era aigua, a uns quaranta centimètres peth dessús dera madeisha. Era imatge pugèc des de Les sense crotz e passant per toti es pòbles dera Val, s'arturèc en Salardú.

Ua auta legénda mos raconde com se formèc era crotz. Un bèth dia un senhor qu'arribèc en tèrra salardunenca coneishec era istòria deth Crist e s'aufric a hèr era crotz qu'a d'aguest li mancaue; sonque demanèc aliment e un lòc tà dromir. Comencèc eth prumèr dia de Pasca e finalizèc era sua òbra eth darrèr diuendres de Setmana Santa. Era gent deth póble pensèc qu'era òbra ère hèta per un ange e se parlèc tanben de qu'aquera crotz auie un bocin dera crotz ena que moric Nòste-Sénher. Eth reishat que protegís aguesta imatge se pense istoricament que proven des espases e lances qu'es salardunencs aueren quan venceren en ua luta ath Comde de Saint-Girons. Se conde tanben qu'aguesta rèisha provén d'ua promessa d'un viatgèr que demanèc ath Crist eth sòn sauvament quan se trapèc damb un os.

Coma tradicions tipiques, auem era hèira deth pòble que se celèbre eth 7 d'octubre,e ara qu'acudissen es ramaders damb eth bestiar que pendent er ostiu a estat peishent ena montanha.E era processon deth diuendres Sant ena que se trè era imatge deth Sant Crist, e eth dia de Corpus (sonque ges dera glèisa eth San Crist agesti dus dies ar an).

CEIP SANT MARTÍN.

Hè temps er estudi, coma eth pòble, ère plaçat ath cant esquèr der arriu Sant Martin. Mès tard degut ara climatologia tot eth pòble desapareishec e se tornèc a bastir un nau pòble damb eth sòn estudi ath cant dret der arriu Sant Martin. Aguesta bastissa degut a ua fòrta nheuada acompanhada de lauegi e forti vents quedèc sense losat e damb es parets maumetudes.

Entre er an 1959-60 se bastic er actuau Centre. Aguest s'a remodelat pendent er an 2002.

Er edifici compde damb dues aules e dues professores que impartissen desparièrs airaus d'aprenedissatge.

Tanben compde damb un espaci cimentat e un aute petit espaci verd entara realizacion d'activitats ludiques qu'ei barrat avientament.

Egalment compde damb servici de minjador escolar. 

Eth Pòble.

Gessa ei un petit pòble, d'uns 110 abitants, entornejat de bères e nautes montanhes. Se trape en tèrme municipau amassat ath Municipi deth Naut Aran, en an 1968. Forme part deth terçon de Pujòlo.

Se trape ath pè dera carretèra Comarcau C28 enter Arties e Salardú, enes vessants de meddia dera montanha de Corilha, ara dreta deth Garona, e dera montanha de Montromies ara quèrra deth madeish. Se trape a ua nautada de 1233 mètres.

Per eth passen dus arrius era Garona, èish dera Val D'Aran, peth cant quèr, e er arriu Sant Martin peth cant dret.

A desparièrs camins, per a on se pòden hèr bères gessudes a pè e en biciclèta.

Era sua activitat economica deth sector primari a anat desapareishent deuant er aument deth sector terciari, qu'a motivat era sason d' espòrts d'iuèrn Vaqueira-Beret, a on trabalha era màger part dera populacion actiua.

Es Hèstes e Pelegrinatges.

HÈSTA MAJOR.

Gessa hèstege era sua hèsta eth dia 29 de junh, en aunor ath sòn patron Sant Pèir, prumèr Papa deth cristianisme. Se hè era veneracion dera "Vera Crotz" a on se sauven es reliquies deth Sant, se benedís eth pòble entà que Sant Pèir ac sauve de tot mau. Tanben s'invòque a Sant Pèir entà qu'es gossets non patisquen pas eth mau dera ràbia.

Es gojats e gojates que formen era Comision de Hèstes apolidissen eth pòble, s'encueden des orquèstres, de hèr tòies e de premanir jòcs entara mainadèra tamb era collaboracion dera gent deth pòble. Hèsta que se demore cada an, tamb fòrça gaujor.

PELEGRINATGE A SANT MARTIN DE CORILHA.

Aguest pelegrinatge se hestejaue antigament eth 11 de noveme, dia dera hèsta deth Sant, mès coma fòrça còps non se podie pas hèr pes nheuades, se trasladèc ath dusau dissabte de junh. 

Tot eth pòble puge tara montanha de Corilha, a on se trapen es restes dera ermita de Sant Martin, laguens d'ua ròca entà aunorar eth Sant e cantar-li es sons gòis: "Gòis en laudança deth gloriós Sant Martin".

Tara baishada a lòc era benediccion e eth despartiment dera caritat, que consistís en pan, vin e hormatge, aufrits a toti es assistents.

Tanben se sauva era caritat entà toti aqueris que, gent grana o malauti, non an pògut pas pujar tara capèla.

Aguesta ermita se trape emplaçada a uns 1800 mètres de nautada. Era sua arribada se hè a pè, per un camin de herradura, en tot tardar ues dues òres.

PELEGRINATGE DERA VÈRGE DE MONTSERRAT.

Entà començament deth carrèr Latori e ath cant damb era carretèra Comarcau 142 se trape era petita capèla dera Vèrge de Montserrat.

Aguest pelegrinatge se hè eth dia 27 d'abriu. Eth pòble baishe entara capèla en tot cantar es sòns gòis, e un còp aquiu se venèra era Vèrge.

PELEGRINATGE ENTÀ MONTGARRI.

Eth pelegrinatge se hè actuaument eth dia 2 de junsèga, mès des de hè temps era gent de Gessa i a anat.

Temps endarrèr eth pelegrinatge auie un caractèr mès religiós, e era gent de Gessa i anaue en processon.

Er Ajuntament aufrie pan, vin e hormatge. E en un temps amassèc fòrça gent, mès a plaser anèc perdent eth sòn espendor.

Actuaument i torne a anar fòrça gent de tot a era Val. Entà dinar s'amassen en grops: familhes, amics... Tara baishada se forme en pòble de Gessa ua gran hèsta.

Es Bastisses.

CASES NÒBLES E BASTIMENTS.

Enter es cases antigues conservades subergéssen "Casa Ròsa", coneishuda popularament tamb el nòm "Dera Torreta", importanta pera sua tor cinlindrica de pèira, capitèth conic, hièstres e pòrta adovellades tamb escuts escolpits, bastida er an 1589 (s. XVI).
Hè pògui ans ère abilitada coma casa rectoriau.

Amassa damb casa Ròsa, son fòrça importants "Casa de Francesc Pònt" o "Casa de Betú" e "Matéu", Bastides pes tres germàs Pònts.

GLÈISA.

Tanben cau destacar era glèisa Parroquiau, de Sant Pèir, bastissa deth sègle XVII, bastida sus era basa d'ua capèla romanica deth sègle XII. Era pòrta Nord ei neoclassica.
Eth sòn campanau, de planta quarrada, ample e pas guaire naut, se lhèue ath cant W, bastida damb materiaus d'ua antigua fortificacion, plaçada ath nòrd deth pòble, que se didie "Tor de Gessa". Bastissa que manèc hèr Jaime II.
Era glèisa consèrve en sòn interior pèces fòrça antigues: un didau de pèira que servís de batiadera, tamb una crotz formada per emisfèris en ua des cares e un pè d'autar romanic, atau coma un triptic pintat tamb scenes dera Passion que s'emplegaue entà barrar er Autar Major entà Setmana Santa.
Actuaument se conserve un retauble de pintures romaniques restaurades recentament.

Glèsia de Sant Pèir.
Pòrta Neoclassica dera Glèisa.

ERA LEGENDA.

ISTÒRIA. UN PÒBLE NAU.

Eth pòble de Gessa hè fòrça ans ère plaçat ath cant dret der arriu Sant Martin, mès un còp un "povin" o un laueg, tan gran que baishèc dera montanha de Corilha ena epòca der iuèrn, destrusic tot eth pòble: cases e gent; siguec alavetz quan es cases comencèren a bastir-se ath cant quèr deh madeish en tot bastir un nau pòble en Gessa.
Era prumèra casa deth pòble nau ei era "Dera Casa". Eth arriu Sant Matin tanben cambièc de lòc e actuaument i a un carrèr que recep eth sòn nòm: Barranc de Corilha. Eth cementeri ère a on actuaument ei era Plaça Major. Aguest ahèr demorèc demostrat quan lheuèren es carrèrs, donc se descurbiren nombrosi uassi.

ERA LEGENDA DE SANT MARTIN.

Segontes compde era legenda, Sant Martin s'apareishec a un pastoret qu'amiaue eth sòn ramat tara montanha de Corilha e li didec que baishèsse tath pòble entà explicar qu'eth, Sant Martin, se li auie apareishut e que les exortaue a que lheuèssen ua capèla en sòn aunor. S'atau se hège les protegerie tostemp des tempèstes e contra tot mau.
Eth pastor baishèc tath pòble entà anunciar era aparicion deth Sant e comunicar ara gent çò que li auie encomanat.
Era gent non s'ac creiguec pas, e li dideren que s'ère Sant Martin que dèsse ua pròva.
Eth bon pastoret pugèc un aute còp tara montanha tamb era responsa negatiua deth pòble. Quan eth Sant sapiguec era noticia se maucontentèc fòrça merquèc es sòn cinc dits dera man dessús d'ua pèira, e dempús ena cara deth pastoret, ath madeish temps que li didie que tornèsse ath pòble e les ensenhèsse era senhau. Quan eth pòble de Gessa vedec aquerò creigueren es paraules deth pastor e aguest madeish dia comencèren a bastir ua capèla entath Sant.
Actuaument se pòt veir mercadi ena pèira es cinc dits de Sant Martin.
E d'alavetz enlà, cada an, eth pòble a hèt eth sòn pelegrinatge entà aunorar eth sòn protector, en tot celebrar missa ena capèla, cantar es gòis, adès, en tot pregar eth rosari tara vrespada.

TRADICION RURAU.

Ua coriosa tradicion d'aguest pòble rurau ei qu'eth dia de Sant Pèir es hemnes portauen tara glèisa es claus de hèr que non servien pas, entà qu'eth caperan les benedisse pendent era missa. Tradicion qu'ère de hèsta major.
Aguestes claus les plaçauen dempús enes nins des garies entà qu'es porics neishessen grani e fòrti. At delà s'auie ua d'aguestes claus enes nins e sí auie una tronada tamb relampits e trons, aquerò hège qu'es porics qu'èren encara en ueu non quedèssen pas sords per efecte des trons. 

Er A.M.P.A.

ACTIVITATS.

ANGLÉS, DUS DIES ARA SETMANA.
INFORMATICA, UN DIA ARA SETMANA.
BALHS ARANESSOS, UN DIA ARA SETMANA.
FOTBÒL, UN DIA.
MINJADOR, CINC DIES ARA SETMANA.

Eth Personatge.

MN. CINTO VERDAGUER.

Gessa siguèc eth pòble a on viuèc Mn. Cinto enes viatges qu'amièc pes tèrres aranesses en 1882-1883.
Aqueri viatges siguèren era inspiracion entara sua poësia: "Canigó".

CEIP LOSERON.

Er Estudi.

Eth CEIP Loseron amassa tamb d'auti estudis dera Val d'Aran: Salardú, Es Bòrdes, Bòssost, Les, Canejan, son frut d'un projècte de bastenda de naui estudis, en tota era Val, amiat a tèrme en an 1924, peth deputat dera Val d'Aran, sr. Deò (hilh de Canejan); qu' ei pr'amor d'açò que toti eri responen a un madeish tipe de bastenda.

En un principi, en an 1934,er estudi auie dues sales, ua tàs mainatges e ua auta entàs mainades. Eth pati reflectie tanben aguesta desseparacion. Aguesta bastissa s'a reformat en diuèrses ocasions. Eth remodelament mès important s'a hèt pendent er an escolar 2001-02, en que sonque s'an sauvat es parets exteriores que li dan eth sòn aspecte caracteristic.

DESCRIPCION DERA BASTISSA.

Eth CEIP Loseron ei ua bastissa orientada tath Montardo (solana). Aguesta importanta montanha dera Val ei tostemps present se guardam pes hièstres der estudi.

Per aute costat (en ombrèr) mos acompanhe tostemps eth cant des aigües der arriu Garona.

En aguest nau edifici compdam damb toti es equipaments: sala polivalenta, minjador, accès a internet en totes es aules...

Actuaument er estudi compde damb tres professores e ua ajudanta de convèrsa (pendent dus dies ara setmana, sonque pes maitins).

Eth Pòble.

"Se ditz que Diu hèc eth mon en sèt dies, e d'aguesti ne tenguec quate entà hèr era Val d'Aran e dus entara rèsta deth mon, e, eth setau dia se'n venguec tà Arties tà posar-se".

Diden es libres vielhs qu'eth pòble abantes ère bastit ath torn dera glèisa de St. Jaime e que se didie "Laspan". Aguesta poblacion desapareishec pr'amor d'un esbauçament de tèrres dera montanha.

Er actuau pòble d'Arties, se trape a 1144 mètres de nautada, en ua petita planhèra enter eth Garona er arriu Valarties.
Arties a estat ua vila importanta que compdaue en 1278 damb uns 500 poblants e en 1857 n'auie uns 600.

Actuaument compde damb uns 400 poblants.

Forme part deth terçon d'Arties e Garòs.Eth nòm d'Arties lo trapam dejà en documents deth sègle XII e semble qu'ei de provenença vasca "wartia" que vò díder planhèra entre dues aigües. En aguesti documents fòrça antics, se mos parle des 8 cónsols e 86 caps de familha que jurèren fidelitat ath procurador deth rei Jaime II; e tanben dera facultat de rebastir un antic castèth (eth Castèth d'entransaigües) que i auie en aguest parçan.

Es Hèstes.
HÈSTES

Es principaus hèstes son:

20 de gèr.- St. Sebastian.
24 de junh.- St Joan.
25 de junh.- St. Pelegrin.
25 de junhsèga.- St. Jaime.

Remercar qu'eth dia 23 de junh se celebre era hèsta deth Haro.

Ua experiéncia unica entà víuer era nèt de St. Joan.

Es Bastisses.
Es Bastisses principaus.

ES GLÈISES.

St. JOAN.- Se trape en tot pujar de Vielha tà Vaquèira a man quèrra. Ei era unica totaument gotica dera Val, deth sègle XIII-XIV. A ua soleta nau damb tres absides e grani contrafòrts.
Compde damb un campanau octogonau tipicament aranés.
Apartienec ara orde de St. Joan, ereva des Templèrs.
Actuaument ei musèu-sala d'exposicions.

St. MARIA.-Ei era principau. Se bastic en s.XII-XIII, ei de planta basilicau damb tres absides semicirculares.
Ei d'origina romanica e siguec alotjament des Templèrs.
Eth campanau ei fòrça elegant de basa quarraada, damb hièstres de miei punt.
Era pòrta principau a sies arcs, quauqu'un d'eri decorats damb boletes o ben quadrets d'escacs.
Laguens subergés era batiadera per immersion de pèira trabalhada e es magnifiques pintures que trapam en abondància e qualitat que son de 1550 e representen eth Judici Finau, eth cèu e lunfèrn... e quate retaules.

Ath cant dera glèisa trapam era casa parroquiau e era Tor de Defensa.

Aguesta bastissa a era declaracion de Ben Culturau d'interès nacionau.

D'auti bastiments plan importants.

ERA TOR DE DEFENSA ei tanben romanica. Ei plaçada deuant dera glèisa. Se trapaue en centre dera vielha plaça d'armes deth castèth des Templèrs e compde damb ua campana que sonaue quan i auie perilh.

ES BANHS.- Arties compde damb dues hònts termaus. Era Grana ges a 43ºC e era de St. Ròc que ges a29ºC.
Aguesti banhs èren utilizats dejà pes romans.

CASA PAULET.-En carrèr Major, ei ua casa grana damb hièstres deth s.XVI plan ornamentades.

CASA PORTOLÀ.- Aguesta casa apertienec as pairs-sénhers de Gaspar de Portolà, descurbidor dera Nauta Califòrnia e prumèr governador d'aguesta.
Era casa compde damb ua tor e ua capèla pròpia der an 1678.

Era Legenda.

Ena Val tanben trapam fòrça polides legendes.

Es pastors dera Val.
Es pastors dera Val, ne saben fòrça d'istòries d'ossi.

Conden es d'Arties qu'un viatge en tot anar peth prat de Loseron (poirie vier eth nòm de prat der osseron?), damb tota era ramada, les gessec un ossardàs que les panèc ua oelha. Toti gesseren ena sua acaça, mès non lo poderen cuélher. En tornar tara ramada se trapèren damb un companh pastor que de jolhs pregaue un response. Es auti se meteren damb eth, peth hèt que non les aiue ajudat a hèr marchar ar os. Eth pastor les didc, qu'er os auie marchat pr'amor deth response qu'auie pregat. Abantes es pastors dera val sabien responses entà sauvar ara ramada des ossi, des lops, des agles.. Ei daumatge que ja non se'n bremben...

Er os de Saubadies.

A principis deth sègle XX non ère pas estonant qu'es ossi mès veterans deth parçan auessen nòm, com aguest ossardàs, qu'ei eth mès famós d'Arties e que des sues costums sabem qu'anaue a minjar anajons en gésser dera ossatèra en Pontet d'Aiguanèra, un barranc qu'ei dessús era centrau electrica d'Arties.

Era legenda deth pet der os.

Quan er os ges dera iuernacion, cerque bères èrbes entà purgar-se e trèir un tap intestinau que se li a produsit pendent era iuernacion, peth hèt de passar diuèrsi mesi sense defecar. Entà arténher trèir aguest tap, er os díden, qu' a de hèr un gran pet.
Ena Val se didie qu'aguest pet liuraue deth purgatòri es animes des mainatjonhs mòrts sense batiar pendent er an.

Er A.M.P.A.

Er AMPA deth CEIP Loseron se fundèc enes ans 80.

Aguestes son es sues activitats extraescolares:

ANGLÉS, DUS DIES ARA SETMANA.
INFORMATICA, UN DIA ARA SETMANA.
MINJADOR, CINC DIES ARA SETMANA.

Eth Personatge.

GASPAR DE PORTOLÀ.

Maugrat d'èster neishut dehòra dera Val en 1723- ath cant de Balaguer- es sòns pairs-sénhers èren gessuts d'Arties.
Ingressèc ena carrèra militara e passèc entà Mexic, on siguec nomentat en junh de 1767 Governador de Califòrnia.
Era organizacion des espleites californianes, tamb eth bestiar e es semensalhes que i portèc Portolà, an contribuït ath desvolopament d'aguest estat, en tot avalorar era contribucion ara istòria dera colonizacion americana per un descendent dera Val d'Aran, un des pògui colonizaires catalans deth continent american.

Es Ossi d'Arties.

ES OSSI D'ARTIES: MIMÒ E DAMI.

1.- Eth Neishement.
Aguesti animaus neishèren en Castèth de Torgau, pròp de Leipzig, ena extinta Alemanha der Èst.
En aguest país ère normau auer ossi laguens des varats des castèths. Eth Castèth de Torgau ei ua fortalesa medievau. Damb era queiguda deth mur de Berlin, era naua legislacion e era manca de sòs obliguèren as autoritats alemanhes a vener-se es animaus que i auie enes castèths.
Se decidís véner as pairs des cries tà un circ. Mès es autoritats se trapen damb un nau problèma, era ossa a parit ua vrentrada excepcionau d'ossardets. Es crompadors non vòlen pas es cries, pera despena economica que representaue era crompa e posterior neuriment des ossardets, e peth hèt qu'era ossa sonque se cuedarie des petiti e eth sòn caractèr serie mès dificil.
Fin finau, se decidís que se pendent uns dies non se trape cap solucion entada eri les auciràn, donques encara non an peus, ne an daurit es uelhs, e son fòrça petiti.
Non vos estonetz pas per aguesta decision; anauen a hèr çò de madeish que molti viatges passe damb es cadèths des cans e gats aciu. En sòn país auien fòrça problèmes damb es persones praubes, coma entà pensar en aguesti animaus.
Ua trabalhadora deth Castèth, sage de sauvar es animaus en tot explicar era sua istòria ena T.V. Alemanha. Se dirigís a un programa que se didie "Ara o jamès" e ère ua espècie de "suspresa, suspresa" que sajave de trapar solucion as problèmes qu'era administracion non podie resòlver, e explique era istòria des petites cries. Tot eth país se mobilize entà cercar un lòc on enviar es ossardets. Ei atau coma artenhen plaçar a tres d'eri en ues installacions deth parc de Mauter en Steiermark laguens d'Austria.
Mès maugrat er interès qu'a desvelhat eth problèma des ossi en país arrés vò es auti tres ossardets. Quan se pensaue que non i auie solucion entada eri, eth programa recep uns informes fòrça favorables de Catalonha, on Miei Naturau compde damb un Centre de Recuperacion de Fauna Sauvatja en Vallcalent (Lleida). Aguest Centre, que depen dera Conselheria d'Agricultura e forma part deth hilat de centres de Recuperacion d'animaus estenuda per estat espanhòu, organize programes d'educacion ambientau e recupère audèths, mamifèrs herits e tanben realize cria d'animaus en perilh d'extincion. En Centre tanben i auie d'auti ossi adults.

Ei atau donques que gràcies ara iniciativa deth Hons deth Patrimòni Europèu e dera Generalitat de Catalunya aguesti animaus seràn acuelhuts en Vallcalent. Aguesta notícia s'anóncie pera T.V. alemanha damb plan de bataclam donques an sauvat es animaus.
Era companhia d'aviacion Lufthansa, qu'ei ua companhia fòrça importanta en Alemanha (coma Iberia en Espanha), aufrís gratuïtament eth viatge as nòsti ossi e ar equip dera T.V. que viatjarà damb eri, entà enregistrar un programa deth sauvament.
Nissan Motor Iberica tanben aufric era sua collaboracion pendent eth viatge.

2.- Era arribada en Centre de Recuperacion dera Fauna Sauvatja de Vallcalent.
Eth dia 17 d'agost de 1992 en Centre de Vallcalent receberen ua nòta de premsa que les comunicaue era imminenta arribada des ossardets eth dia 18.
Eth viatge durèc fòrça ores. E viatgèren laguens de dues avionetes especiaument premanides pera companhia Lufthansa, qu'anèren en prumèr lòc tà Austria, entà deishar a tres des animaus. D'aquiu estant viatgèren tà Barcelona, on trapèren un retard de dues ores per tràmits d'aterrissatge e veterinaris. Per aquerò es animaus arribèren en Lleida damb quate ores de retard sus er orari previst, acompanhats der equip de T.V. aleman, que non paraue de filmar tot çò que passaue, en tot installar fòcus e maquinària qu'auien de besonh entà hèr era filmacion, causa que provoquèc mès retard entàs nòsti amics.
E tara ua dera maitiada deth dia 19 d'agost deth 1992, se daurien es caishes e gesseren es ossi qu'èren fòrça cansats, espaurits,desorientats e ahamiats.

3.- Era vida des ossi en Centre.
Es cuedadors deth Centre eren òmes expèrts en ossi, donques en Centre ja i auie d'auti ossi. Cau tier en compde qu'aguesti animaus, sonque auien quate mesi quan arribèren, e que d'auer viscut damb era sua mair, encara auien de popar, donques es osses alèiten es sòns hilhs de sies a dotze mesi. Calie donques trapar ua lèit que les anèsse ben. Es cuedadors se meteren en contacte damb eth Zòo de Barcelona, en tot cercar era mielhor lèit entada eri e les balhèren ua lèit tienguda en cassi de que bèth mamífer non pas alèite es sues cries per refusament.

Urosament artenheren de sauvar-les: Mimò (qu'ere fòrça mimós e volie amorasses) e Dami (cuedat per Damià Sanchez), a truca de dedicar-les temps e paciéncia; en tot sajar de trapar es fruts que mès les agraden e balhar-les eth minjar ena bòca coma as bebés, donques eri èren bebés d'ossi... Quan arribèren sonque mesurauen uns 40 cm.

4.- Era arribada en Arties.

Coma sabetz dejà en Centre de Recuperacion de Vallcalent i auie d'auti ossi e quan es nòti amics creishèren un shinhau se cercaue un nau larèr entada eri.
Eth Sr. Jesús Rodríguez, baile d'Arties, ère coneishedor d'aguest problèma, e comecèren es convèrses damb Miei Naturau, entà pujar es ossi enquiara Val.

5.- Era sua vida actuau.

Coma Mimò e Dami passèren era sua joenessa damb er òme, an çò que se ditz impregnacion, que vò díder que jamès poiràn tornar a víuer en libertat totau donques non an pòur der òme e aquerò serie perilhós tada eri e tàs òmes.
Maugrat açò, actuaument compden damb totes es atencions possibles e se trapen en perfècte estat de salut. E son contenti, sonque les cau veir!

5.1.- Er Abitat.
Es animaus compden damb un enclaus, especiaument dessenhat entada eri e es sòns besonhs de 700 m2.
An ua tuta entara sua iuernacion. Arbes entà pujar e gratar-se. Un arriuet e un lac entà banhar-se. Jòcs entà jògar...
Tanben an ua caseta, on s'embarren ara ora de hèr era neteja deth enclaus, sense perilh tath cuedador.
5.2.- Era alimentacion.
Seguissen eth neuriment que les a dat eth sòn veterinari e ei pensat especiaument entada eri, en tot respectar era iuernacion, era peumuda, etc.
Era sua alimentacion ei totaument vegetariana. E sonque se complète se cau damb granulat vitaminat.
5.3.-Eth Veterinari.
Er actuau veterinari des ossi ei un professionau deth tèma que trabalhe en zòo de Barcelona e se desplace tara Val entà hèr es corresponentes revisions.
Es ossi son animaus fòrts e non an pas guaires malauties. Sonque cau suenhar eth pes, donques es ossi que viuen en captivitat s'engrèishen a viatges massa. Aguest non ei eth cas des nòsti amics, que pesen actuaument uns 200 Kg e se trapen fòrça ben de salut, coma demòstre era darrèra revision realizada.
5.4.- Eth Cuedador.
Cada meddia, arribe e les dèishe un shinhau de minjar laguens dera gàbia, atau quan entren les pòt embarrar e entrar atau en recinte, entà hèr era neteja, en tot trèir es excrements e es bilhèstres de minjar deth dia anterior, e es lordères qu'eth vent o es òmes meten en barratge. Tanben campe, entà veir se trape bèra causa que pogue hèr mau as animaus coma veires... Dempús daurís as animaus e aguesti gessen e mingen era fruta que trapen.

5.5.- Es visitants.
Es vesins d'Arties ja s'an acostumat a indicar era direccion des ossi as visitants, que maugrat èster indicada en pannèus, non dèishe pas de suspréner ara gent s'aprèssen en pòble, pera proximitat ara poblacion.
En totes es sasons fòrça persones s'arriben en Arties entà conéisher aguesti bravi animaus. E s'an era sòrt de trapar-les quan se banhen, jòguen... demoren agradiuament estonats dera visita. En pòble i a persones qu'en tot passejar les van a veir cada dia.

5.6.- Anecdòtes.
Ara vos vam a condar ua causa que passèc un viatge. Un senhor venguec tà Arties entà veir es animaus, aguesti li agradèren fòrça e tant gaudic d'eri que decidic anar-les a crompar un pòt de mèu entà recompensar-les pera bona estona passada. Crompèc era mèu, e tornèc tath enclaus, dauric eth pòt e lo lancèc entre es barrons. En quèir eth pòt se trinquèc e es animaus auien fòrça perilh de hèr-se mau damb es veires en tot chucar era mèu.
Er òme vedec qu'auie hèt ua pegaria, donques metie en grèu perilh era salut des ossi. Avisèc de çò qu'auie hèt, e se podec entrar en barratge rapidament tà trèir es veires abantes qu'es ossi se hessen mau.
Damb era sua conducta sauvèc es animaus.

CEIP ETH RÒSER.

Ei plaçat en pòble d'Aubèrt.
I assistissen es escolans d'Aubèrt e de Betlan.
Era bastissa der estudi ei der an 1964. Abantes er estudi ère plaçat en çò de Badia. Era actuau Crasta auie estat un estudi de monges dera Sagrada Familha a on i assistien mainades de tota era Val d'Aran en règim d'internat.
Eth cors tamb eraua matricula mès nauta siguèc er an 1966-67 tamb 29 escolans e enes corsi 1986-87 e 1987-88 trapan era matricula mès baisha, tamb 6 escolans. 

Eth Pòble.

AUBÈRT.
Se trape a 912 m. de nautada , entremiei dera montanha de Baricauba e deth bòsc de Vila e ara drèta der arriu Garona, ath cant dera carretèra N-230, a 4Km. de Vielha, cap-lòc dera Val d'Aran. Ei plaçat en terçon de Marcatosa. Des de 1970 apertien ath Municipi de Vielha-Mijaran.

Eth pòble se trape dividit en tres barris: es cases ath long dera carretèra, es que son ath cant deth Garona e es cases de naut deth pòble.

A 100 poblants, que trabalhen sustot en sector des servicis. Eth sector primari ei encara present donques demorei a ua familha de ramadèrs tamb ua vacada de 15 vaques. Fòrça vesins expleiten es sòns uarts tà us de casa. Tanben trapam un restaurant, ua fonda e un petit comèrç de comestibles e bar. I a ua hustaria e ua farraria atau com diuèrses cases de pagés qu' aufrissen dormir e esdejoar as toristes.
Cada casa a eth sòn nòm pròpri tamb un totau de 22 cases: es de Jambon, es de Farrèr .... 

HÈSTES E PELEGRINATGES.

HÈSTA MAJOR.- Eth prumèr dimenge d'octobre en aunor dera Mair de Diu deth Rosèr.

PELEGRINATGE DERA ARTIGA DE LIN.- Se hèstege eth tresau dimenge de junh ena capela qu'existís en aguest parçan.

Era Mair de Diu ei patrona de tres pòbles: Vilac, Aubèrt e Es Bòrdes.

Dempús dera missa es vesins s'amassen ena Hònt deth Gressilhon entà compartir amassa un aperitiu.

Es Activitats. En preparacion.

Es Bastisses.

GLÈISA DE SAN MARTIN.

Ei plaçada dehòra deth nuclèu urban ath cant dera carretèra qu'amie tath pòble de Vila. Auie estat part der antic monastèri de San Agustin. Ei un monument romanic de transicion dera fin deth sègle XIII, tamb elements gotics. En sòn interior i a pintures muraus deth s. XVII en fòrça mau estat e ua batiadera de gran interès. Era batiadera ei romanica,de marme, tamb listres esculpides e decorada tamb bòles en relèu.En sòn cant exterior ei plaçat eth cementèri.

NÒSTA SENHORA DETH ROSÈR.

Glèisa romanica deth s. XII plaçada ena plaça deth pòble. En s. XVI se bastíc eth campanau de planta quarrada tamb un dusau còs octogonau. En un angle s'i placèc ua estèla romana de marme que pòrte era inscripcion CM-40.
En sòn laguens i a era nau rectangulara de tres trams desseparadi per pilars e arcs de miei punt. Sauve ua batiadera de marme lisa e ua crotz procesionau gotica d'argent daurat , ua des mielhors exemplars d'Aran.
Ath cant sòn se trapèren fragments d'autar galloroman de marme tamb era inscripcion USLMC (votus solvens liber meritus).

ERA CRASTA.

Eth vielh municipi ère format pes pòbles d'Aubèrt, Betlan, Mont e Montcorbau. Era sedença se trapaue en Aubèrt en ua bastissa de nòm Çò des d'Arau, qu'ère ua familha de bona posicion economica que hèc era sua fortuna dehòra dera Val d'Aran e que bastiren aguesta casa en 1871.Ère entornejada per un corrau barrat per ua rèisha de hèr fòrça polida , trabalhada e ondrada per ua arradimèra.En corrau i auie un uart e un jardin. Dempús, aguesta casa la loguèren as monges dera Sagrada Familia tà estudi e pensionat. En 1979 er ajuntament convertic eth corrau en plaça publica e eth prumèr pis servís aué de sala deth pòble. Eth dusau se lògue de demorança.

A compdar de 1970 aguest municipi forme part deth de Vielha Mijaran amassa damb d'auti pòbles.
ES HÒNTS.

Es hònts an estat fòrça importantes e imprecindibles en toti es pòbles pr'amor qu' abantes non i auie aigua enes cases ne enes bòrdes. Es vesins anauen a cercar era aigua tà casa e eth bestiar beuie enes comades publiques. En Aubèrt se'n consèrven tres:
- Era deth cap de pòble. Era aigua ven dera hònt de Sauantan , ena montanha de Baricauba . D'aguesta hònt se'n provedis eth depòsit actuau deth pòble.
- Era hònt dera carretèra que ven dera madeisha hònt.
- Era hònt deth miei deth pòble. Era aigua ges deth prat de Ticolet. En aguesta hònt i a ath delà eth lauader public. Dessús dera hònt i a ua pèira gravada tamb era imatge de San Martin , eth quau, segontes compde era legenda, en veir a un praube òme mòrt de heired li dèc era sua capa.

ETH PÒNT.
Trauèsse era arriu Garona. En un principi ère de husta e ena guèrra de 1914 lo bastiren de pèira portada d'Arties.
En agost de 1835 es carlins aucupèren era Val d'Aran. Ua colona de soldats cristins, comandada per Pascual madoz qu'entrèc per França auec un encontre tamb es carlins, eth 20 de noveme deth madeish an, en aguest pònt, obligant as carlins a retirar-se.

Eth Personatge.

FELIP ANER. (Aubèrt 1781- Portugal 1812) Hilh de çò d'estèue d'Aubèrt.
Siguec membre dera Junta deth Govèrn d'Aran entà amiar era guèrra contra Napoleon. En 1810 siguec deputat enes Còrts de Cádiz enes que subergessec pes sues 261 intervencions en defensa dera indústria e dera ramaderia.

Er Estudi.

Era escòla d'es Bòrdes ei ua grana bastissa des ans 30. Ei plaçada ara entrada deth pòble. Enes ans 50, quan se bastiren es centraus idroelectriques i auie un centenat de mainatges e mainades desseparadi cadun en ua part der edifici. I auie tanben era casa deth mèstre e era casa dera mèstra.

Eth Pòble.

Era escòla de Castèth-Leon ei plaçada en pòble d'es Bòrdes. Aguest pòble se trape a 852 metres de nautada ara quèrra der arriu Garona abantes deth desbocament der arriu Joèu en Garona.
Ei eth cap-lòc deth terçon de Lairissa format pes pòbles de: Es Bòrdes, Benós, Begós, Arró, Vilamós e Arres.
A ua populacion de 192 abitants.
I a fòrça bòsqui e prats.

Es Hèstes.

Èra hèsta d'es Bòrdes ei eth 8 de seteme. Er auta hèsta importanta ei era dera Mair de Diu dera Artiga de Lin.

Es Bastisses.

Era sua glèsia siguèc bastida entà començaments deth sègle XIX sus ua auta mès petita. Ei dedicada ara Mair de Diu deth Rosèr. En aguesta glèsia s'i trape ua labada encrastada provenenta d'un sarcòfac deth sègle xv de Castèth-Leon.

Tamb motiu der envadiment francés de 1283 s'i bastic un castèth que recebec eth nòm de Castèth-Leon, que demorèc com a tau enquiar an 1719 que siguec destrusit, e tamb es sòns materiaus se bastiren cases deth nau pòble d'es Bòrdes.

Aué d'aguest castèth sonque ne demore qu'ues pògues pardies.

Era Legenda.

Se conde qu'un pastor de Betlan, se n'encuedèc qu'ua des sues oelhes anaue a pèisher cada dia entà un madeish lòc, e que sense hèr un mòs, guardaue tostemps tà un lòc determinat deth prat.

Eth pastor anèc a campar ce que i auie, e se trapèc ua imatge dera Mair de Diu. Tot açò l'ac condec ath caperan e aquiu madeish s'i bastic ua capèla dedicada ara Mair de Diu dera Artiga de Lin.


AUÉ.
SUPLEMENT SETMANAU DETH DIARI.

DISSABTE 5 DE JURIOL DE 2003 N. 69.

Er Ajuntament de Vielha e Mijaran crompe eth parcatge dera Tuca.
Riu demane un projècte d'estacion viable e rentable a miei tèrme entath pòble.

Es proprietaris deth 50,2% s'amassèren damb es còssos deth consistòri.

Pera sua part, Riu expliquèc qu'"eth projècte que presenten aurà d'èster viable e rentable a miei tèrme entà Vielha" e higec qu'"entenem que tanben an d'auer ues compensacions urbanistiques, mès an d'èster equilibrades". En aguesta amassada FADESA higec era possibilitat de bastir en Tuca un parc tematic, centres termaus e un camp de gòlf. Entad açò qu'ei ath judici dera dissolucion dera societat, segontes Riu, era unenca possibilitat de paralisar-lo ei que "totes es fòrces politiques der Ajuntament veiguen aguest projècte viable e bon entath pòble de Vielha".

Era estacion d'esquí Tuca, plaçada en tèrme municipau de Betren, a demorat inactiva pendent es darrèrs 15 ans.

AUE.

Victòria Garcia Vielha (CASTIÈRO).
Er alcalde der Ajuntament de Vielha e Mijaran, Joan Riu, manifestèc qu'"eth consistòri cromparà eth parcatge dera estacion d'esquí Tuca". Cau díder, qu'ara per ara, aguest parcatge ei embargat per cinc bancs e sauvat, damb opcion de crompa, des deth passat mes d'abriu tar Ajuntament. Atau madeish, segontes Riu eth pròplèu dia 17 se celebrarà eth prumèr plen deth consistòri a on "se prepausarà ua modificacion de pressupòst entà poder abilitar ua partida tad aguesta crompa e atau aquerir un compromís de pagament e resèrva damb es bancs sus aguest parcatge". De ua auta faiçon, Carlos Cánovas e Eusebio Gómez, proprietaris deth 50,2% de Tuca, tecnics dera immobiliària FADESA que les assessoraràn e Paco Fernández Ochoa s'amassèren era darrèra setmana damb es còssos deth consistòri deth cap-lòc d'Aran. Er objectiu d'aguesta trobada, segontes Cánovas, "ei demanar una sòrta de detalhs dera estacion tà poder elaborar eth projècte d'estacion". Ath delà, Cánovas higec que "Tuca non poirà amortizar es sues installacions sense requalificacions urbanistiques o ajudes publiques".

Celèbren era tresau amassada dera Comission de Seguiment deth Plan d'excelléncia.

Trabalhs de reabilitacion deth ben culturau d'interès locau, Çò de Rodés.

AUÉ DISSABTE, 5 DE JURIOL DE 2003.

II.

Eth Plan d'excelléncia modifique eth pressupòst de quauques partides.
Era Val d'Aran acuelherà era Alping Running Meeting en mes de seteme per coincidéncia damb eth Tour.
Redaccion Vielha (CASTIÈRO).
Era Comission de Seguiment deth Plan d'excelléncia Toristica dera Val d'Aran s'amassèc, dimars passat, en Conselh Generau entà celebrar era sua tresau amassada. Atau madeish, en aguesta trobada se tractèc er ahèr der escambi de dates dera pròva Alpin Runnig Meeting prevista iniciaument entath 19-20 de junhsèga passarà a realizar-se es dies 27 e 28 de seteme. Eth Gerent deth Plan, Antoni Carré, expliquèc qu'aguest escambi se produsís per'mor qu'eth Tour de França "coincidís damb aguesta pròva". En aguesta Comission de Seguiment tanben se higec ena partida d'apraiament des refugis, es trabalhs de melhora des servicis previsti en refugi de Saboredo. Carré manifestèc qu'"ara per ara, s'an apraiat eth Refugi de Honeria en Sant Joan de Toran, eth dera Bassa d'Oles e, en brèu, ei previst eth dera Artiga de Lin". Tanben se dèc lum verda ara modificacion de quauques partides pressupostàries deth Plan coma era de dubertura d'oficines d'informacion toristica qu'auie un pressupòst iniciau de 20000 èuros e passe a 1200, en tot qu'era deth portau d'internet pagina web de 4500 passarà a 23299 èuros. Segontes Carré aguest escambi pressupostari servirà tà qu'"era web sigue revirada ath catalan, francés e anglés". Atau madeish, era modificacion dera partida deth banc d'imatges de 6000 èuros a 3720 se redusic tà acréisher era der Ostiu Toristicoculturau que passe de 36000 a 38280 èuros.

Bracs.
Dubèrt eth tèrme d'inscripcion tà escuélher ara reina e dames infantiles dera Hèsta de Vielha.
Era Comission de Hèstes de Vielha informe qu'eth passat dia 25 de junh se dauric eth tèrme d'inscripcion entà escuélher ara reina infantila e as dames d'aunor dera Hèsta Major de Vielha d'enguan. Aguest tèrme finalizarà eth pròplèu dia 14 de juriòl. Totes aqueres mainades de Vielha qu'agen enter 9 e 11 ans poiràn inscriuer-se, en orari de maitin, en Ajuntament de Vielha e Mijaran. Atau madeish, eth dia 15 de junhsèga entàs 12 de meddia ena sala d'actes der Ajuntament se procedirà, per miei d'ua tòia, ara eleccion des madeishes.

Realizaràn trabalhs de melhora en Refugi de Saboredo.

Eth Plan d'excelléncia Toristica contemple era melhorà deth Refugi d'Artiga de Lin.

AUÉ.

Barren era C-28 ath sòn pas peth pònt der arriu Unhòla.
Er Ajuntament deth Naut Aran anoncièc qu'era carretèra C-28, ath sòn pas peth pònt der arriu Unhòla, en punt quilometric 23,750 demorarà barrada ath transit de veïculs pr'amor des trabalhs de melhora dera via. Cau díder qu'aguest tram serà barrat des 23 ores dera net deth deluns as 6 dera maitiada deth dimars.

Agenda.
ACTIVITATS. Bossòst. A compdar deth pròplèu dia 14 e enquiath 19 de junhsèga aurà lòc, en Bossòst, un campus de fotbòl entà mainatges de 9 a 13 ans. s Deman pera tarde "Tardes de Gresca". En Bossòst, a compdar des 17 ores, e en Arties, a compdar des 19 ores. CONVOCATÒRIES. Vielha. IVau Edicion deth Concors de fotografia Val d'Aran/Foto Sistema, tèrme dubèrt enquiath pròplèu 31 de junhsèga. Totes aqueres persones que i volguen participar auràn de portar es sues fotografies ena sedença de Torisme Val d'Aran, ena Crta. de Gausac, 1. Es prèmis s'autrejaràn pendent es 10 prumèrs dies d'agost. Arties s Eth pròplèu diuendres tàs 22 ores, Romanic Musicau damb un quartet de còrda ena glèisa Sta Maria d'Arties. CINE.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN.

Naut Aran informe sus eth cadastre de rustica.
Er Ajuntament deth Naut Aran met a informacion publica, a compdar deth pròplèu 15 de juriòl e enquiath pròplèu 8 d'agost, es trabalhs realizats sus era actualizacion deth casdastre de rustica de toti es pòbles que compausen aguest tèrme municipau. Atau madeish, eth personau deth cadastre meterà e balharà es plans e documentacion es dies 16, 23, 24, 30, 31 de juriòl e eth 6 d'agost, enes oficines der Ajuntament tà informar as interessats.

Vielha s Aguesta setmana en cinèma de Vielha se projècten es pellicules "Mi vida sin mi" e "El cazador de sueños".

ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS. NOTARIA.

AUÉ.
EDITE: PREMSA CATALANA S.A. ELABORACIÓN: GRUPCAT.

RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ DISSABTE, 5 DE JURIOL DE 2003.

III.

PUJÒLO. Regulen eth trànsit en Valarties e Aiguamòg.
Redaccion SALARDÚ.
Eth Conselh Generau regularà, per dusau an consecutiu e pendent es mesi d'ostiu, eth trànsit de veïculs enes pistes de Valarties e Aiguamòg. Aguestes mesures de proteccion mediambientau s'amièren a tèrme est'an passat pr'amor der excès de coches que circulauen per aguesti endrets. Atau madeish, eth passat dimars comencèc aguesta mesura de regulacion qu'amie as vesitants entara zòna deth circ de Colomèrs a on i son plaçadi autant eth refugi de Colomèrs coma eth de Restanca. Era regulacion, que serà vigenta enquiath dia 30 de seteme, permet eth pas liure de veïculs 4x4 sonque enquiath Pònt de Ressèc e es Banhs de Tredòs. En aguestes dues zònes i a abilitats dus parcatges enes quaus tanben i son plaçades es casetes d'informacion. A compdar d'aguest punt, es coches auràn de deishar-se en aguesti parcatges e entà contunhar eth circuit se poirà seguir a pè o ben en tot préner un taxi. Er orari deth servici de taxi serà de nau deth maitin enquias sèt dera tarde.

CASTIÈRO.

Aguesta mesura serà vigenta enquiath 30 de seteme.

C.G.A.-FONS HERRERA.

Çò de Rodés constituís un exemplar arquitectonic plan representatiu des cases nòbles araneses bastides en sègle XVII.

Reabiliten eth losat e assoliden era façada de Çò de Rodés de Vielha.
Aguesta bastissa a instància der Ajuntament de Vielha siguec catalogada Ben Culturau d'Interès Locau peth Conselh Generau.
Redaccion VIELHA.
Era darrèra setmana comencèren es òbres de reabilitacion dera bastissa Çò de Rodés de Vielha proprietat d'un empresari de Barcelona. Segontes hònts consultades, aguesta se realizarà en dues fases, era prumèra ena que s'assolidarà e sanejarà era façana sense modificar cap d'element arquitectonic, atau coma era reabilitacion deth losat en tot tier lòsa deth país. Era dusau fasa consistirà en apariar eth laguens dera bastissa en tot abilitar-la coma lotjament. Cau díder que Çò de Rodes siguec catalogada peth Conselh Generau, a instància der Ajuntament de Vielha, Ben Culturau d'Interès Locau (BCIL), donc constituís un exemplar arquitectonic plan representatiu des cases nòbles araneses. Aguesta casa bastida en sègle XVII, concrètament en an 1608, ei formada per ua planta rectangulara e a un tet de quate aigües damb dus tresvents a cara nòrd e sud. Atau madeish, ena façana s'i amassen elements de representativitat artistica, coma ua hièstra de granes dimensions plaçada dessús dera pòrta dera entrada a on i è inscrit eth nòm deth proprietari, Joan Rodés, er an de bastiment dera casa, atau coma un simbèu eraldic. Cau remercar qu'eth Departament de Patrimòni Culturau deth govèrn aranés recomanèc ath proprietari dera bastissa respèctar toti es componets artistics e culturaus atau coma emplegar es materiaus tradicionaus damb es quaus se bastic era casa, degut ara sua condicion de Ben Culturau d'Interès Locau.

BARCELONA.
Espadaler autrege un prèmi peth reciclatge de veire ara Val d'Aran.
Redaccion BARCELONA.
Eth Conselhèr deth Departament de Miei Ambient dera Generalitat, Ramon Espadaler, autregèc diuendres passat ath Departament de Gestion de Residus deth Conselh Generau eth prèmi de Reciclatge e Reduccion de Residus 2002. Aguest estrea prèmie era recuelhuda selectiua de veire amiada a tèrme pendent eth 2002 en Aran. Segontes eth Tecnic de Residus, Eisharc Jaquet "Aran ei eth parçan de Catalonha que percentuaument mès veire a reciclat pendent eth 2002, ues 440 tones". Jaquet higec qu'"açò represente mès de 1000 quilòs de veire diari de mieja". En acte s'autregèren es prèmis de reciclatge a èsters locaus, a empreses e identitats civiques.

Eth tecnic de Gestion de Residus recuelhec eth prèmi ena Auditoria dera Generalitat de mans deth Conselhèr Espadaler. Atau madeish, eth govèrn aranés vòu arregraïr aguest prèmi ara importanta participacion ciutadana, atau coma tanben ara de toti es professionaus dera ostalaria.

AUÉ DISSABTE, 5 DE JURIOL DE 2003.

IV.

Enguan en romieuatge de Montgarri i participèren mès de 1.500 persones.

Ara que i èm.
Jusèp Lois Sans.

Euròpa.
Ara ja auem un projècte auançat de Constitucion Europèa. Ei un document ample, elaborat per ua equipa presidida per antioccitanista Valery Giscard d'estaing (expresident dera Republique Française). Eth document manifèste en sòn preàmbul qu'"era Union contribusís ara preservacion e ath foment des valors comuns laguens deth respècte dera diversitat de cultures e tradicions des pòbles d'euròpa, atau coma ara identitat nacionau des estats membres,..." Dempús, per mès que cerqui, non sabi reconéisher en lòc deth document a on se manifèste eth respècte as cultures des pòbles. En un article (II-22) ditz qu'"era Union respècte era diversitat culturau, religiosa e lingüistica". En article III-9 concrète es lengües enes qu'un ciutadan poderà adreçar-se per escrit as institucions o organismes europèus. Son exclusivament es lengües des estats encara que siguen mens coneishudes qu'er occitan. Se non se pòt emplegar er occitan en escrit, encara mens en orau. Era Union Europèa non mos harà auançar en reconeishement des nòstes lengües. Dilhèu calerà que bèth eurodeputat, en tot préner era paraula, hèsque coma eth deputat Jean Lasalle qu'eth passat 3 de junh s'adrecèc, ena Assemblada Nacionau Francesa, ath ministre der Interior en tot cantar-li pendent dues minutes "Aqueres montanhes que tant nautes son,..." D'auti deputats qu'ajudauen ara cançon en tot seguir era musica damb es sues votz. Ua forma testimoniau de hèr present er occitan aquiu a on ei proïbit. Eth grop comunista dera Assemblada Nacionau cantèc era Internacionau (en francés, evidentament). Un d'eri didec que s'es auti cantauen en basc, eth s'estimaue mès de cantar en francés. Ignorància.

FRANCESC TUR.

Inauguren en Arties ua mòstra sus Montgarri.
Ena glèisa de Sant Joan d'Arties s'inaugurèc, eth passat dia 28 de junh, era exposicion "Montgarri: Ager e Aué" organizada pera Fondacion Musèu Etnologic dera Val d'Aran e ena que i collabòren eth Conselh Generau e er Ajuntament deth Naut Aran. Aguesta mòstra demorarà dubèrta enquiath pròplèu dia 14 de seteme, des 17 dera tarde enquias 21 dera vrespada. "Montgarri: Ager e Aué" permeterà gaudir as sòns visitants d'ua mòstra d'un centeat de fotografies enes que se pòt observar era evolucion d'aguest pòble. Ath delà, tanben se i poiràn veir es airines e esturments dera sua vida vidanta, libres, testaments, actes, recensaments municipaus e registres fiscaus existents en aguest pòble que demorèc abandonat pendent quauqui ans.

Redaccion Montgarri (PUJÒLO)

Era Mair de Diu de Montgarri amasse a un gran numerò de participaires provenents des parçans vesins atau coma de França.

Romieuatge.

De un aute costat, dimèrcles passat se celebrèc eth popular romieuatge dera Mair de Diu de Montgarri. Aguesta hèsta amasse, cada 2 de junhsèga, un gran numerò de participaires provenents des parçans vesins, eth Palhars e era Ribagòrça, e der aute costat dera termièra. Cau díder tanben qu'aguesta amassada ei tradicionau pera costum d'ahocar, per part des pastors, es vegades de bestiar entà pèisher enes montanhes de Montgarri e de Beret.

Missa e processon.

Coma cada an se celebrèc era tradicionau missa e era processon e, posteriorament, se balhèc era caritat, ei a díder, eth despartiment deth pan damb hormatge e vin. Abantes aguest ère hèt pes pastors en arregraïment, es uns, per emplec des peisheus e, es auti, coma mòstra d'ospitalitat. Eth Bisbe d'Urgelh, Joan Enric Vives, e ueit caperans francesi assistiren enguan ad aguesta plegària. Cau remercar qu'er alcalde deth Naut Aran, Víctor Leon, profitèc er eveniment tà inaugurar es pannèus informatius plaçats enes neishements des arrius Garona e Noguèra Palharesa.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.


DISSABTE 12 DE JURIOL DE 2003 N. 70.

Salardú acuelh era VIau Amassada dera comission de patrimòni geologic.
Un totau de 50 professionaus restacats ad aguesti encastres i participèren.

Gessudes, conferéncies e exposicions de trabalhs aueren lòc ena aubèrja.
Per un aute costat, eth tecnic en patrimòni geologic deth Conselh Generau, Jordi Gavaldà, expausèc qu'"er objectiu ei sajar d'aprigondir sus eth patrimòni geologic e minaire, mès en tot analizar-lo tanben ena Val d'Aran. Cau rebrembar que pendent es darrèrs tres ans eth Conselh Generau a trabalhat ena recuperacion deth patrimòni geologic e minaire d'Aran. Gavaldà, qu'a participat en aguesti trabalhs de recuperacion, didec qu'"aguest prètzhèt a estat complicat per'mor que pòrten molti ans sense foncionar".

Aguesta amassada acorropaue un seguit d'excursions entà poder estudiar eth patrimòni minaire e geologic dera Val d'Aran.

AUÉ.

Victòria Garcia Salardú (PUJÔLO).
Era Escòla de Tecnics Esportius dera Val d'Aran (ETEVA) acuelhec, pendent tota era darrèra setmana, era VIau Amassada Nacionau dera Comission de Patrimòni Geologic. Atau madeish, un totau de 50 persones, enter professors d'universitats, estudiants e tecnics restacadi ara geologia, provenents de França, Portugal atau coma de tot er estat an participat pendent aguesti cinc dies enes predites jornades. Aguesta amassada a estat centrada ena promocion, estudi e difusion deth patrimòni geologic. Er objectiu s'a artenhut a trauèrs de conferéncies sus eth patrimòni idrologic, minaire e geologic autant dera Val d'Aran coma de uns auti parçans dera geografia espanhòla e de gessudes entà desparièrs punts d'interès deth patrimòni geologic e minaire dera Val d'Unhòla, des antiques mines de Liat enter d'autes. Cau remercar que tanben se realizèren ponéncies d'investigadors que trabalhen en aguest ahèr, atau coma ua taula redona sus eth patrimòni minaire e geologic laguens d'un desvolopament sostenible e ua Assemblada dera Comission de Patrimòni Geologic dera Societat Geologica d'espanha.

Presenten es aufèrtes es empreses que concorsen pera incineradora.

Torisme Val d'Aran s'amasse en Villeneuve de Rivere peth projècte Interreg.

AUÉ DISSABTE, 12 DE JURIOL DE 2003.

II.

Eth Conselh recep as empreses que liciten tara reforma dera incineradora.
FCC, Isolux, UTE COMSA-EMTE e UTE SUFI-OMICRON se presentèren e expausèren es sòns projèctes.
Redaccion Vielha (CASTIÈRO).
Es empreses que concorsen entara adjudicacion des trabalhs de reforma dera planta de tractament de residus solids urbans dera Val d'Aran presentèren, dimars e dimèrcles passat, es sues prepauses ara mesa de contractacion deth Conselh Generau. Cau díder qu'aguesta mesa ei formada per un representant politic e un tecnic deth govèrn aranés, un consultor extèrn e un representant de Miei Ambient dera Generalitat. Atau madeish, en aguesta presentacion es empreses voleren remercar es punts fòrti des sues aufèrtes ath delà de presentar mès prigondament era sua entitat. Eth tecnic dera planta de tractament termic, Eisharc Jaquet, expliquèc qu'"aguest ei un esturment mès d'aguest procès de seleccion que servirà entà qu'eth Conselh pogue alistar era melhor des prepauses" e higec qu'"auram en compde autant er impòrt totau dera aufèrta coma era solucion tecnica". A compdar d'ara, es tècnics presentaràn ara mesa de contractacion un informe tecnic en tot prepausar ua des aufèrtes. Posteriorament, era mesa decidirà s'eth projècte prepausat ei solvent a nivèu tecnicoeconomic e se n'ei lo prepausarà e lo portarà tath plen deth Conselh Generau. Fin finau aguest èster decidirà se l'adjudique o non. Cau díder qu'es empreses participaires entàs trabalhs de reforma dera planta incineradora son FCC, Isolux, UTE COMSA-EMTE e UTE SUFIOMICRON.

Bracs.
Sanitat abilite oraris d'atencion medica pendent er ostiu.
Eth Departament de Sanitat abilitarà oraris d'atencion medica pendent er ostiu enes dispensaris locaus entàs residents abituaus. Atau madeish, eth CAP d'Arties daurirà a compdar des 9 e enquias 11 deth maitin e eth de Salardú de 12 a 14 dera tarde toti es dies exceptat era dimenjada e hestius. Es dies que sigue barrat eth dispensari d'Arties i anarà ua infermièra a compdar des 12,30 entà realizar es tractaments que non poguen èster interromputs totun calerà apuntar-se e portar era orde deth mètge. Cau díder tanben qu'a compdar d'aguest dimars e enquiath pròplèu 15 de seteme de 16 a 21 deth ser en Espitau de Vielha i aurà un mètge damb dedicacion exclusiua entàs desplaçats temporaus e visitants.

Era mesa de contractacion prepausarà ath plen era melhor aufèrta.

Era planta incineradora ei plaçada en boca nòrd deth tunèl de Vielha.

AUÉ.

Restringissen eth trànsit ena RN-125 entà agranir eth Pònt de Melles.
Es trabalhs d'alongament deth Pònt de Melles veiràn restringida era circulacion ena Rota Nacionau, RN-125, a nivèu dera doana dera termièra francoespanhòla entre era Val d'Aran e era gessuda deth pòble de Hòs. Aguesti trabalhs començaràn pendent aguest mes en tot balhar pas alternatiu ath trànsit e auràn ua durada enquiath deseme.

Agenda.
VIau. JORNADES OCCITANOCATALANES

Actuacions. Actes. Dijaus, serada de condes tà grani e petits ena plaça dera glèisa de Vielha, tàs 22 ores. s Eth pròplèu dissabte, Actuacion deth grop de musica e dança Lo Cèu de Pau, ena plaça dera glèisa de Vielha tàs 17 ores. s Eth pròplèu dissabte, Concèrt de Lou Dalfin ena plaça dera glèisa de Vielha tàs 22,30 ores. Setmana dera codina Occitana, menús occitans en restaurants aranesi.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS.

Talhers. Dimarts e dimèrcles, Talhèr de dances tradicionaus dera Arièja ena sala deth pòble de Betren. Gratuït. De dimèrcles a diuendres, seminari EuroComRom en IES d'Aran. Gratuït. Es talhers se convalidaràn damb crèdits de libra eleccion. Conferéncies. Dimars, Presentacion deth cens lingïstic dera Val d'Aran der an 2001, ena sala de plens der Ajuntament de Vielha e Mijaran tàs 17,00 ores.

Campus de Bàsquet en Salardú.
Eth "Club Escuela de Baloncesto de Zaragoza" organizèc, des deth passat dia 1 e enquia ager, un Campus de Bàsquet entà mainatges de 6 a 17 ans ena Aubèrja de Salardú. Aguestes estades sagen de fomentar autant era amistat enter es participaires coma era practica d'un espòrt. Cau díder qu'aguest ei eth 5au an que se hèn en Aran.

AUÉ.
EDITE: PREMSA CATALANA S.A. ELABORACIÓN: GRUPCAT.

NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ DISSABTE, 12 DE JURIOL DE 2003.

III.

CASTIÈRO. 6 corredors deth CAEI seleccionats tara RFEDI.
Redaccion VIELHA.
Es sies corredors dera equipa juvenila de competicion deth Club Aranés d'espòrts d'Iuèrn, Ares Cuadras, Marta Palau, Paula Tost, Maria Munguia, Cisco Fernández e Paúl de la Cuesta que disputèren es pròves de seleccion que convoquèc era Real Federación Española de Deportes de Invierno an estat seleccionats entà formar part dera Equipa Nacionau de Tecnificacion Juvenila. Aguestes pròves se realizèren eth passat mes de junh ena estacion aupina de Deux Alpes e sigueren coordinades pes desparièrs entrenadors des equipes nacionaus absolutes e dirigides peth pròpri President dera RFEDI, Eduardo Roldán. Aguesti corredors sonque prenaràn part ena seleccion dètz dies ath mes entà entrenaments o competicions FIS e era rèsta deth temps entrenaràn jos era disciplina deth Club. Per un aute costat, eth pròplèu 23 de juriòl era equipa juvenila deth CAEI se desplaçarà pendent un mes tà Argentina entà contunhar damb era presason d'esquí ena estacion iuernau de La Hoya.

CASTIÈRO.

Eth pròplèu 23 de juriòl eth CAEI viatjarà tà Argentina.
Er arriu Garona ath sòn pas pera localitat de Vielha a on se trape damb er arriu Nere.
AUÉ.

Torisme Val d'Aran presente eth potenciau toristic deth Garona.
Eth pòble de Vielha acuelh un mercat d'artesania alimentària de productes occitanocatalans es dies 18, 19 e 20 de junsèga.
Redaccion VIELHA.
Eth director de Torisme Val d'Aran, Manolo Español, e era Conselhèra de Cultura, Mercedes Delaurens, en representacion dera Val d'Aran s'amassèren ager en Villaneuve de Rivere (França) ena maison deth Sindicat dera Aigua dera Barouse damb eth Sindicat Mixte d'estudies e Amenagement du Garona (SMEAG) tà presentar un estudi sus eth programa Interreg. Sus aguest programa nomentat "Analisi dera percepcion e deth potenciau der espaci fluviau deth arriu Garona" se presentèc ua analisi d'enquestes sus eth Garona realizades a aranesi e visitants, atau coma un projècte sus es recorsi potenciaus der arriu a nivèu toristic. Fin finau Español aufric ua conferéncia sus eth potenciau toristic dera Val d'Aran. Segontes Español "se presentèc eth desvolopament des projèctes que pòden favorir totes es possibililtats qu'aufrís eth Garona ara Val". Ena presentacion tanben participèren sies regions deth territòri francés transtermierèr. Torisme Val d'Aran collabòre ena organizacion dera marcha ciclotorista Brevet des Rondoneurs que passarà per Les, Bossòst e Pòrt deth Portilhon eth pròplèu 26 de juriòl. Ei prevista era participacion d'un totau de 400 persones. Per un aute costat, Vielha acuelherà un mercat d'artesania alimentària de productes occitanocatalans ena sala polivalenta pendent es dies 18, 19 e 20 d'aguest mes.

CASTIÈRO.
Era OFEA aufrís classes d'aranés tanben pendent aguest ostiu.
Redaccion VIELHA.
Era Oficina de Foment e Ensenhament der Aranés a informat que pendent eth pròplèu mes d'agost s'aufriràn classes d'aranés ena aula de formacion dera bastissa Val d'Aran ena carretèra de Gausac a compdar des 9 deth maitin. Aguestes classes d'aranés se despartiràn en dus torns, eth prumèr qu'anarà deth 4 enquiath 14 d'agost e eth dusau qu'anarà deth 18 ath 29 d'agost. Cau díder tanben qu'en cada torn i aurà dus nivèus er A, d'aranés orau, e eth B, d'aranés escrit. Aqueres persones que volguen apuntar-se auràn de hèr era preinscripcion abantes deth 25 de junhsèga ena OFE der Aranés deth Conselh e non se poirà pagar eth cors sense abantes auer hèt era preinscripcion.

Era Escòla de Tecnics Esportius dispausarà, a darrèrs d'agost, deth nau rocòdrom que se bastís ena part exteriora dera Aubèrja de Salardú. Es trabalhs hèti enquiath moment son ua basa de cimentacion ena quau se i plaçarà ua estructura de dètz mètres de nautada per sies d'amplada.

AUÉ DISSABTE, 12 DE JURIOL DE 2003.

IV.

Era glèisa Maria de Cap de Tredòs daurirà es sues pòrtes ath concèrt deth pròplèu dia 1 d'agost.

Ara que i èm.
Jusèp Lois Sans.

Jornades
Es Jornades Universitàries Occitanocatalanes que comencen era setmana que ven mos permeteràn d'amassar-mos entà reflexionar sus era nòsta dobla identitat. Ath delà des corsi, des actes ludics e der acte inaugurau, es conferéncies mos apòrten espacis de reflexion sus eth nòste hèt diferenciau e culturau en generau. È auut accès a quauqu'ua des donades que se presentaràn ena conferéncia sus eth "Cens Lingüistic" que s'a de realizar eth dia 15, dimars. En aguesta ocasion, eth cens lingüistic mos reflectís dus tipes de informacions. Ua sus eth nivèu de coneishement der aranés; eth resultat comparat damb es auti ans (eth cens se hè cada cinc ans) ei que cada viatge i a mès gent que sap parlar e escríuer er aranés. Cada dia i a mès persones que lo entenen. Metem per exemple era comprenença. Der an 1991 enquia ara i a 1600 persones de mès que lo comprenen e 900 de mès que lo saben escríuer. Era auta informacion que mos apòrte eth cens lingüistic ei ua nauetat. Hè referéncia ath nivèu d'emplec. Ací es pòurs mos auien arropit. Era pòur tanben arropís as catalans que saben qu'eth catalan ei problematic ena quantitat der emplec. En aguest terren, er aranés mos pòrte era suspresa de qué resistís ben. Evidentament se parle mens que hè cent ans, e mens que hè cinquanta, mès semblarie talaments coma s'eth nivèu der emplec auesse deishat de quèir, coma se s'auesse entrat en ua estapa a compdar dera quau se pòt iniciar un procès revitalizador. Eth cens deth 2006 mos ac clarificarà. Totun, mès de 3000 persones parlen er aranés en casa, mès deth 30 % diden que lo parlen en trabalh e ath torn deth 10 % diden qu'ei era soleta lengua que i empleguen. Non ei mau...

CARLOS SÁNCHEZ.

Comence era VIIau edicion deth Romanic Musicau.
Redaccion Vielha (CASTIÈRO).
Era setau edicion deth Romanic Musicau s'inicièc eth passat dia 4 de juriòl ena glèisa de Sant Fèlix de Vilac damb eth concèrt dera corau Capella de musica de Sant Llorenç. Cau díder qu'enquiath pròplèu 5 de seteme toti poiram gaudir d'un totau de 10 concèrts enes glèises mès significatiues d'Aran. Eth Romanic Musicau comencèc en an 1996 en tot èster un format de cinc glèises que s'utilizèren coma experiment. Aguest format unenc en tota era geografia ei compausat per dues parts, era prumèra, ena quau ua istoriadora explique es elements arquitectonics dera bastissa e, era dusau, ena quau s'aufrís un concèrt de musica classica. Aguesta activitat, qu'en un prumèr moment siguec dessenhada coma aufèrta culturau entàs toristes d'ostiu, tanben siguec acuelhuda damb fòrça entosiasme pera poblacion aranesa, donc es assistents èren ena màger part d'Aran. Posteriorament es aimants der art e era cultura s'i anèren higent per'mor que les permetie conéisher es bastisses qu'auien vist pendent tota era sua vida, ath delà de gaudir de repertòris de musica. Gràcies ara bona acceptacion, enes ans succesius s'i higeren mès glèises enquia arténher er actuau format de 10 concèrts. Aguest projècte comportèc auer de daurir glèises que sonque se daurien ath culte. Era demana dera societat amassa damb projèctes coma es visites guidades possibilitèren era inversion en apraiament e conservacion d'aguest patrimòni artistic culturau. Dempús de 7 ans an participat en aguest eveniment fòrça glèises araneses que, gràcies ara autorizacion deth Bisbat d'Urgell, an podut trèir profit d'aguesta iniciatiua tà mostrar era sua riquesa qu'abantes demoraue restringida ath culte. Eth Conselh Generau, Torisme Val d'Aran e es Ajuntaments aranesi an collaborat tanben en projècte.

Aguest format cònste de dues parts, ua ena quau ua istoriadora explique es caracteristiques dera glèisa e era auta a on s'aufrís un concèrt.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 19 DE JURIOL DE 2003 N. 71

Es Jornades Occitanocatalanes d'Aran se clausuren aué damb un concèrt.

Era conferéncia inaugurau prevista der italian Luciano Caveri demore ajornada.


Seminaris, conferéncies talhèrs, corsi e actuacions s'an realizat pendent era setmana.

Joaquim Capellades e Jordi Roigé presentèren dues conferéncies ena sala de plens der Ajuntament de Vielha e Mijaran.
Victòria Garcia Vielha (CASTIÈRO).
Era promocion e coneishement des cultures occitanocatalanes, atau coma amiar er ensenhament universitari entà un encastre mès agradiu ei eth marc en quau se basen es Jornades Universitàries Occitanocatalanes organizades peth Conselh Generau. Enguan an arribat ara sua siesau edicion e, pendent tota era setmana, s'an realizat ua sòrta de talhèrs, corsi, seminaris, conferéncies, actes e actuacions. Cau remercar qu'en aguesta edicion non a estat possible er acte inaugurau coma ère previst. Aguest acte que s'auie de celebrar deluns passat damb era conferéncia "Era identitat des pòbles e era especifitat des territòris dera Union" e ara que i èren convidats er eurodeputat italian dera Val d'Aosta, Luciano Caveri, atau coma d'autes personalitats, siguec cancellada per motius politics der eurodeputat. Segontes hònts deth Conselh, Caveri visitarà Aran mès entà deuant e realizarà aguesta conferéncia. De un auta faiçon, eth Sosdirector Generau d'estadistiques Demografiques e Sociaus der IDESCAT, Joaquim Capellades, presentèc dimars passat, era conferéncia sus eth Cens Lingüistic dera Val d'Aran der an 2001. Aguest cens ei eth resultat dera signatura d'un convengut de collaboracion enter er IDESCAT e eth Conselh. Segontes Capellades en aguest informe estadistic s'an analisat per prumèr còp er aranés coma lengua mairau, atau coma eth coneishement e er emplec der aranés en relacion damb eth catalan e castelhan. Tanben, eth Director de Politica Lingüistica dera Generalitat, Jordi Roigé, presentèc era revision de toponimia dera Val d'Aran. Aguestes jornades se clausuraràn aué, damb eth concèrt de musica occitana populara des Valades occitanes d'Italia, deth grop, Lou Dalfin.

Er Ajuntament de Vielha e Mijaran celèbre eth prumèr plen d'aguesta legislatura.

Eth Govèrn d'Aran nomente as sòns cargues de confidança entàs pròplèu quate ans.

AUÉ DISSABTE, 19 DE JURIOL DE 2003.

II.
Bracs.
Bossòst acuelh un Campus de fotbòl entà mainatges de 9 a 13 ans.
Eth municipi de Bossòst a acuelhut, pendent tota aguesta setmana e enquia deman, un campus de fotbòl entà mainatges de 9 a 13 ans. Monitors especializats e entrenadors diplomats an estat es responsables d'impartir es classes enes qu'aguesti mainatges an podut partejar eth fotbòl damb es espòrts d'aventura. Atau madeish, es exercicis hèti ath torn deth fotbòl an estat entrenaments tecnicotactics, estratègies de fotbòl, circuits tecnics, atau coma tornegi enter es mainatges. Entad açò qu'ei as espòrts d'aventura aguesti mainatges an podut practicar trekking, patinatge sus gèu, circuit de BTT e espòrts combinats. Cau díder qu'era finalitat d'aguest sejorn a estat crear un ambient de companherisme e esportivitat, saber divertir-se en tot hèr espòrt e melhorar es sues adreties especifiques.

UDA e PP balhen supòrt totau a UA en prumèr plen dera legislatura.
Riu catalògue de fòrça positiu aguest prumèr plen e Perdices de desastrós pera manèra coma s'a desvolopat.
Redaccion VIELHA.
Er Ajuntament de Vielha e Mijaran celebrèc, dijaus passat, era prumèra session plenària d'aguesta legislatura. Atau madeish, des catorze prepauses deth plen s'aprovèren lèu totes damb eth vòt a favor d'UA, PP e UDA. Pera sua part CDA presentèc ueit emendaments as prepauses presentades en non èster d'acòrd. Segontes er alcalde de Vielha e Mijaran, Joan Riu, "sò satisfèt d'aguest prumèr plen per'mor que s'an aprovat un 90% des prepauses per unanimitat" e higec qu'"en aguesta naua estapa pretenem que toti participen, ei per aquerò qu'auem apostat pera eliminacion dera figura des tinents d'alcalde". Pera sua part, eth còsso de CDA, Pau Perdices, avalorèc de desastrosa era session plenària "atau coma s'an desvolopat es causes des de qué se constituïc eth nau ajuntament". Perdices higec que "semble que non vòlen compdar tà d'arren damb CDA". Tanben se queishèc dera eliminacion dera figura de tinent d'alcalde. Eth còsso deth PP, Santiago Gimeno, soslinhèc qu'aguest prumèr plen a estat fòrça positiu. "I a auut debat per part de totes es fòrces politiques". Cau remercar que dehòra de plen CDA presentèc ua carta ena que mostraue eth sòn malestar damb er alcalde ja que non s'auien presentat ena amassada deth passat 14 de junhsèga entà conversar. Riu didec qu'eth non vòu entrar a debat sus aguest ahèr tà non trincar era relacion politica personau. Er alcalde higec qu'auie quedat damb Perdices, non damb CDA. "Es pòrtes son dubèrtes entà toti".

Er alcalde de Vielha elimine era figura de tinent d'alcalde.

Totes es fòrces politiques s'amassen ena sala de plens der Ajuntament.

AUÉ.


OPINION.
Miquèu Barra Daunés.
Conselhèr deth Prag.

Constitucion deth Conselh Generau d'Aran.
Ena edicion nº 67 deth diari Aué deth passat 21 de junh, en ua notícia sus era constitucion deth Conselh Generau, un sostítol remercaue quin auie estat eth vòt deth PRAG mès, posteriorament, en desvolopar er article non s'esclarie eth perqué deth mentat vòt. Tà completar aguesta informacion adjunhem er explic deth motiu peth quau eth Conselhèr Miquèu Barra, en nòm deth PRAG, votèc atau. En tot analisar es resultats des darrères eleccions pensam qu'es aranesi vòlen un escambi. Atau creiguem qu'era postura mès coerenta deth nòste partit damb es nòsti votants e damb tota aquera gent que desiraue un cambi en Aran ei balhar eth nòste vòt a Francesc Boya. Paco Boya mos a demostrat capacitat de trabalh, respècte pes idies des auti, volentat negociadora e de consens, implicacion enes ahèrs de toti es terçons e ua grana sensibilitat e preocupacion sociau. Ei a díder, ua vision de país diferenta e ua manèra de governar dialoganta a on toti es aranesi i son compdadi. Eth trabalh deth PRAG pendent aguesti quate darrèrs ans a estat reconeishut pes vesins deth terçon d'Arties e Garòs damb era reeleccion deth conselhèr qu'auíem. Pendent era campanha electorau eth partit en poder s'auie mercat com un des objectius recuperar eth dusau conselhèr que dejà auie auut en 1995 en Terçon. Bèth representant de CDA dejà mos daue per mòrts e enterrats. Mès, es urnes an demostrat qu'eth PRAG seguís viu e s'assolide com ua alternatiua seriosa ath bipartidisme que semble que s'installe en Aran.

Bagergue celèbre era sua Hèsta Major.
Eth pòble de Bagergue en Naut Aran celèbre un an mès, pendent aguesta dimenjada, era sua Hèsta Major 2003 en aunor a Santa Margalida. Toti aqueri que volguen apropar-se-i poiràn gaudir deth popular "Tir ara Sièta", jòcs e gormandises tàs mès petits e, coma non, ath ser, session de balh. Deman se celebrarà era missa en aunor ara Santa e en tot acabar se despartirà hormatge e un panet benedit. Atau madeish, eth pròplèu dia 1 d'agost ei Sant Fèlix, eth patron de Bagergue.

AUÉ.
EDITE: PREMSA CATALANA S.A. ELABORACIÓN: GRUP CAT.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME. VIELHA. CORRÈUS. NOTARIA. RECAPTACION IMPÒSTI. MUSEU D'ARAN. AUÉ (REDACCION). GREMI D'HOSTALERIA. LORDÈRES.

AUÉ DISSABTE, 19 DE JURIOL DE 2003.

III.
MARCATOSA.

Torisme Val d'Aran organize un seriat d'activitats.
QUATE LÒCS Barren era CN-230 peth pas deth Tour.
Redaccion BOSSÒST.
Era carretèra N-230 demorarà barrada deman a compdar des 13 ores deth meddia e enquias 16 dera tarde en tram de Pònt de Rei enquia Bossòst pr'amor deth pas deth Tour de França. Cau díder qu'enguan eth Tour celèbre eth sòn centenari e era Val d'Aran, a trauèrs der èster Torisme Val d'Aran, se hig ad aguesta celebracion damb un seguit d'activitats. Atau madeish, aguest maitin ei prevista ua marcha ciclotorista enter Boí e Les ena que s'i an apuntat un centeat de participaires e pera tarde en Les se disputarà ua des pròves puntuables entara Copa Lleida. En Les e Bossòst actuarà tanben eth grop d'animacion "Les velocipedes Rabastinoirs", que basen eth sòn espectacle en ciclisme, e en cine de Bossòst se projectarà era pellicula "El ladrón de bicicletas". Per un aute costat, enes Ajuntaments de Bossòst e Les e ena Hèira d'Artesania Alimentària Occitanocatalana i aurà expausadi un totau de dotze pannèus que rebremben es cent ans d'istòria deth Tour de França.

Ena Casa deth Senhor d'Arròs se celebrèc era prumèra session plenària d'aguesta legislatura.

AUÉ.

Eth Conselh Generau agranís en dus es sòns cargues de confidança.
Er exalcalde de Vielha, Pau Perdices, nomentat Director Executiu e Francesc Xavier Fernández nau Director deth S.A.S.
Redaccion ARRÒS.
En prumèr plen deth Conselh Generau d'aguesta legislatura, celebrat deluns passat en Arròs, s'aprovèc era naua estructura deth govèrn, era periodicitat des sessions ordinàries atau coma es cargues de confidança ENtàs pròplèu quate ans. Cau díder, qu'ad aguest nau organigrama, eth quau acorropaue enquia ara sies cargues de confidança, se n'i an hijut dus de naui, eth de Cap de Servicis Generaus e eth d'Organizacion d'Actes. En plen s'aprovèc qu'aguesti cargues seràn entà Mariona Capdevila, qu'abantes ocupaue eth cargue de Directora Executiva, e entà Victòria Saurina respectiuament. Atau madeish, Pau Perdices, exalcalde der Ajuntament de Vielha e Mijaran serà eth nau Director Executiu e Francesc Xavier Fernández serà eth Director deth Servici Aranés dera Salut en substitucion de Joan Coma. Es cargues de Director Generau de Pompièrs e Proteccion Civil tà Joan Canalies, de Sosdirector deth SAS tà Felip Benavent, de Director de Torisme Val d'Aran tà Manolo Español, atau coma eth de Cap de Gabinet tà Miquèu Campa s'aprovèren ena session plenària per decrèt. Per un aute costat, es membres d'UA e PRAG s'abstieren en totes aguestes votacions per'mor que segontes eth pòrtavotz d'UA, Francesc Boya, "aguesti cargues son decision pròpria de CDA e nosati non auem ne participat ne prenut part en aguesta eleccion". Tanben s'aprovèc era creacion e composicion dera Comission Informativa Permanenta de Servicis Generaus.

CASTIÈRO.
Presenten en Vielha es diccionaris occitan-catalan e aranés-anglés.
Redaccion VIELHA.
Es conferéncies des Jornades Occitanocatalanes acuelheren es presentacions des dus diccionaris. Dimèrcles auec lòc ena sala de plens der Ajuntament de Vielha e Mijaran era presentacion deth diccionari occitan-catalan, catalan-occitan per part des sòns autors, Patrici Pojada e Claudi Balaguer. Aguest diccionari amasse un totau de 65000 entrades des quaus mès de 32500 apertienen ar occitan e as sues variantes. Cau soslinhar qu'aguest diccionari, que serà finalizat a darrèrs d'an, tanben includís es mots en aranés. Diuendres passat tanben se presentèc eth diccionari aranés-anglés, anglés -aranés de Ryan Furness dera Universitat de Minessòta.

Un aute des actes des Jornades Occitanocatalanes que se celebrèc dijaus passat ena Plaça dera glèisa de Vielha siguec era Serada de condes tà grani e petits. Aguesta actuacion siguec a cargue deth condaire Manel Zabala, autor deth libre "Contes d'Occitània".

AUÉ DISSABTE, 19 DE JURIOL DE 2003.

IV.
Perfil.
Ara que i èm,
Jusèp Lois Sans.

Tilbert Stegmann "se pòden liéger totes es lengües romaniques damb er EuroComRom".
Victòria Garcia Vielha (CASTIÈRO).

Bandères.
Ena recenta inauguracion deth Mondiau de Natacion i auec policia secreta que se dediquèc a acaçar e extorsionar ad aqueri qu'emplegauen bandères der independentisme catalan. Entretant ena tribuna i auie era inconstitucionau bandèra der Ajuntament de Barcelona. Manen estrictes reglamentacions qu'enes actes institucionaus era bandèra espanhòla se place ath miei dera de Catalonha e dera Val d'Aran. Tostemp que posqui m'agrade cambiar eth sentit e deishar era aranesa en miei entà remercar era mia preferéncia e era des actes que se realizen. Ei ua simpla accion qu'es servicis protocolaris s'espavilen en apariar. Hè quauqui mesi hi ua conferéncia a un grop de texans qu'estèren ena Val d'Aran. Aguesta ei ua activitat que hèsqui tot soent en tot explicar era nòsta particularitat. Es que recebien explicacions prenien apunts de tot çò qu'explicaua. Heren preguntes e se despediren d'ua forma protocolària. Eth que realizaue es foncions de responsable deth grop se lheuèc, m'autregèc un banderin de Texas e me didec que pregarien a Diu per jo, peth Sindic d'Aran (a qui non coneishien) e peth President Bush. Arregraí era cordialitat der adiu, mès er estonament encara me dure. Tostemp acabi en tot pèrder aguesti presents, mès era bandereta de Texas la placè d'ua forma instintiva en un lòc inapreciable deth mèn burèu. Son accions instintives que non an explicacions. Aué madeish trèigui era bandèra que represente era intolerància e era pena de mòrt. Texas represente er americanisme, era defensa dera guèrra preventiva, era irracionalitat dera ambicion, eth poder peth poder. De bandères, aué per aué, era aranesa (e se voletz era occitana e era catalana).

Tilbert Stegmann ei un filològ aleman dera Universitat de Frankfurt.

V.G.

Era VIau. edicion des Jornades Universitàries Occitanocatalanes qu'aué se clausuren, an amiat enquia Aran ath Doctor Tilbert Dídac Stegmann. Aguest filològ aleman ei eth creador deth metòde EuroComRom eth quau a presentat per miei deth seminari "EuroComRom: apréner a liéger es lengües romaniques simultanèament". Hilh de pairs alemans neishec en Barcelona en seteme der an 1941, per'mor qu'eth sòn pair ère eth Director der Estudi Aleman de Barcelona. Til, qu'atau se hè aperar, tàs 11 ans se n'anèc tà Alemanha e estudièc era carrèra de Filologia. Actuaument ei professor de Filologia Romanica ena Universitat de Frankfurt. Pendent es sòns ans en Catalonha eth sonque parlaue aleman e espanhòu donc ère era epòca deth franquisme, damb eth coladís deth temps se n'encuedèc qu'era ciutat a on auie neishut e demorat auie ua lengua pròpria, eth catalan, siguec alavetz quan comencèc a interessarse per aguest e pes lengües romaniques. Stegmann a una longa carrèra professionau, ei eth creador dera Bibliotèca Catalana de Frankfurt que segontes eth madeish "ei ua bibliotèca simbolica tà mostrar as cargues culturaus que la visiten qu'eth catalan ei ua cultura damb pro importància coma tà publicar 30000 exemplars". Era Generalitat e editors de libres en catalan an estat es donadors de toti aguesti libres. Aguesta bibliotèca ei consultada tanben per investigadors d'ahèrs catalans. Atau madeish, ei er autor deth libre "Catalunya vista per un alemany" qu'a auut un gran èxit en tot arribar ara XIIIau. edicion. Totun, ara presente eth libre EuroComRom entà fomentar eth plurilingüisme en Euròpa. Stegmann raconde que "damb aguest metòde se pòt sistematizar eth parentiu des lengües romaniques tà poder-les liéger". Til hig qu'"a trauèrs d'un camp de transfer pòs comprovar coma es coneishements de qué dispauses ena tua lengua se pòden aplicar a d'autes lengües romaniques entad açò qu'ei ara lectura". Aguest sistèma profite melhor es sabers existents des aprenents e atau accelère era entrada a ua naua lengua e possibilite un plurilingüisme reau.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran. "Eth comportament diari des catalans, aranesi e occitans decidís donc en futur dera sua lengua".

AUÉ.
SUPLEMENT SETMANAU DETH DIARI.

DISSABTE 26 DE JURIOL DE 2003 N. 72.

Presenten ath nau director que dirigirà eth Servici Aranés dera Salut.

Joan Comas dèishe era plaça deth SAS per motius estrictament familhars.
Fernández siguec nomentat en cargue peth Plen deth Conselh Generau d'Aran.

AUÉ.

En Conselh Generau s'amassèren Carlos Barrera, Francesc Fernández, Joan Comas e Felip Benavent enter d'auti.
Victòria Garcia Vielha (CASTIÈRO).
Eth Sindic d'Aran, Carlos Barrera, presentèc dimars passat en Conselh Generau ath nau director deth Servici Aranés dera Salut, Francesc Fernández, nomentat en cargue eth passat 14 de junhsèga peth Plen deth Conselh Generau. Cau soslinhar que Joan Coma, exdirector deth SAS, demanèc de volentat pròpria deishar aguest cargue per motius estrictament familhars. Comas volec arregraïr a toti era confidança depausada en eth e remerquèc qu'era escomesa deth Conselh Generau ei arténher e assolidar ua sanitat ena Val d'Aran. Pera sua part, eth nau director manifestèc que damb era sua experiéncia e rapòrt damb era montanha vòu arténher qu'era sanitat sigue restacada ath ciutadan e qu'age ua contunhitat assitenciau. Fernández higec que tirarà entà dauant damb naui projèctes atau coma damb es ahèrs dejà començadi. Francesc Fernández Enrich a 44 ans e ei licenciat en Medecina e Cirurgia pera Universitat de Barcelona. Atau madeish, tanben ei especialista en Medecina Preventiva e Salut Publica, diplomat en Gestion Espitalària per ESADE e a un màster en Economia dera Salut e Gestion de Servicis Sanitaris. Eth director deth SAS ei foncionari per concorsoposicion des der an 1990 deth còs de Titulats Superiors de Salut Publica dera Generalitat. Per un aute costat, en an 1987 participèc activament ena elaboracion der estudi e avaloracion deth Programa Sanitari dera Val d'Aran coma tecnic dera Direccion d'Ordenacion e Planificacion Sanitària deth Departament de Sanitat des d'a on a contunhat en tot collaborar damb eth plan sanitari ALPIR, prumèr coma tecnic e posteriorament coma cap de Seccion de Planificacion de Programes.

Era corsa Aran per sa lengua qu'organize Lengua Viua arribe ara sua Xau. edicion.

Aran acuelh eth Ièr Congrès deth Conselh dera Representacion dera Joenessa d'Òc.

AUÉ DISSABTE, 26 DE JURIOL DE 2003.

II.
Bracs.
Eth plan de Beret poirie acuélher ua fin d'estapa deth Tour deth pròplèu an.
Eth Sindic d'Aran, Carlos Barrera, anoncièc qu'a determinat presentar ua prepausa dauant dera organizacion deth Tour de França entà qu'ena pròplèu edicion d'aguesta corsa ua des estapes finalize en Plan de Beret. Cau díder qu'era intencion de Barrera, en tot profitar qu'eth pròplèu an se celèbre eth Fòrum des Cultures en Barcelona, ei convertir era arribada deth Tour en Plan de Beret en un acte mès d'aguest eveniment. Ath delà, eth Sindic sage qu'eth Fòrum empare e subvencione aguesta iniciatiua coma revindicacion e potencializacion dera cultura e lengua aranesa en èster era Val d'Aran restacada a Occitània. Per un aute costat, pendent era setmana passada eth govèrn aranés hec arribar aguesta prepausa ara organizacion deth Fòrum entà que determine s'ei convenabla aguesta iniciatiua entath madeish.

Aran per sa Lengua celèbre era Xau. edicion d'aguesta populara Corsa.
Es grops de musica occitana Nadau e Diubibanb seràn es encargats de clausurar aguesta hèsta.
Redaccion VAL D'ARAN Eth Collectiu Lengua Viua arribe deman ara celebracion dera Xau. edicion dera tradicionau Corsa Aran per sa Lengua. Enguan eth desvolopament deth programa dera corsa aurà quauqua nauetat, coma era gessuda des de Montgarri a pè, en tot commemorar es 30 ans deth Collectiu "Amics de Montgarri", e era gessuda en tot córrer des de MauleonBarouse, municipi plaçat en er aute costat dera termièra. Atau madeish, coma cada an se mantien es gessudes des de Montgarri en tot córrer e es de Les e Pòrt de Vielha en tot caminar. Toti aqueri participaires que volguen passar eth Pòrt de Vielha an de saber qu'un autobús gesserà entàs 13,30 ores entara boca sud deth tunèl de Vielha. Era arribada des participaires ei prevista coma tostemp ena plaça dera glèisa de Vielha entàs 20,15 ores a on se haràn es parlaments per part deth Collectiu e s'autrejarà eth prèmi Lengua Viua. Cau díder qu'aguest prèmi siguec creat entà arreconéisher eth trabalh hèt pes institucions, organismes, collectius o persones entara defensa e potenciacion der emplec der aranés. Era fin d'aguesta hèsta anarà a cargue deth grop de musica occitana NADAU, lèu tostemp amenizador d'aguesta Corsa, que presentarà eth sòn darrèr CD damb naui tèmes musicaus. Remercar que tanben i actuarà un aute grop de musica occitana aperat DIUBIBAND.

Per 1èr còp se gesserà a pè de Montgarri e en tot córrer de Mauleon.

Un gran nombre de vesins dera Val d'Aran participèren est'an passat ena Corsa.

AUÉ.

Agenda.
ACTIVITATS. Bossòst. Aué a compdar des 20 ores, en Bossòst, dances tradicionaus araneses a cargue des Fradins de Vielha. Les e Arties s Deman pera tarde "Tardes de Gresca". En Les a compdar des 17 ores e, en Arties a compdar des 19 ores. CONVOCATÒRIES Vielha s IVau Edicion deth Concors de Fotografia Val d'Aran/Foto Sistema, tèrme dubèrt enquiath pròplèu 31 de junhsèga.
Era OFEA aufrís corsi d'aranés a compdar deth pròplèu 4 d'agost. HÈIRES. Arties. Aguesta serada en Arties, Mercat Nocturn. CINE.
TORISME VAL D'ARAN. CONSELH GENERAU OFEA. (FOMENT ARANÉS).

Servicis.

Eth Naut Aran informe sus eth cadastre de rustica.
Er Ajuntament deth Naut Aran a metut en coneishement des vesins qu'es trabalhs realizats sus era actualizacion deth cadastre de rustica de toti es pòbles que compausen aguest tèrme municipau seràn sosmetudi a informacion publica enquiath pròplèu 7 d'agost. Atau madeish, toti es proprietaris e interessadi poiràn consultar es plans e fiches cadastraus que se sosmeten a informacion en salon d'actes der Ajuntament de deluns a diuendres de 8 a 14 ores. Ath delà, es dies 23, 24, 30, 31 de junhsèga e 6 d'agost, pes maitins de 9 a 14 ores e pes tardes de 16 a 19 ores, ua persona deth Servici deth Cadastre informarà e resolverà es petits errors sorgits.

Vielha. Aguesta setmana en cinèma de Vielha se projècten es pellicules "Shin Chan a la recerca de les boles perdudes" e "El Monje". Entà mès informacion consultatz es pannèus informatius.

MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS. NOTARIA.

AUÉ.
EDITE: PREMSA CATALANA S.A. ELABORACIÓN: GRUPCAT.

RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ DISSABTE, 26 DE JURIOL DE 2003.

III.

CASTIÈRO. QUATE LÒCS. Editen huelhetons explicatius des traspassi.
Redaccion VIELHA.

Seguiràn era linha deth modèl "Dètz ans deth Conselh".
Eth Conselh Generau editarà, a compdar de seteme, ua sòrta de huelhetons entà explicar as ciutadans aranesi quines an estat es competéncies traspassades pendent es darrèrs ans. Eth Sindic d'Aran, Carlos Barrera, anoncièc qu'"aguesti huelhetons seguiràn era linha deth modèl Dètz ans deth Conselh Generau". Barrera higec qu'"eth nombre de huelhes depenerà dera competéncia aquerida". En aguesti huelhetons i figurarà informacion concrèta segontes eth traspàs coma eth pressupòst, es mieis personaus, es responsabilitats e eth transpòrt, enter d'auti. Aguesta iniciatiua a sorgit, segontes Barrera, coma responsa ara campanha electorau ena quau "era oposicion hec demagògia e faussèc informacion". Eth Sindic tanben volec remercar qu'ara ora d'alistar es cargues de fidança "non s'age de consensuar damb es auti partits politics per'mor qu'en ua estructura d'un govèrn ei normau que pogues confidar enes persones qu'an d'èster enes debats e accions de govèrn".

Pònt de Rei, termièra enter er estat francés e er espanhòu, siguec eth lòc escuelhut entà celebrar er acte inaugurau.

AUÉ.

Se cree en Aran eth Conselh dera Representacion dera Joenessa d'Òc.
Pònt de Rei acuelhec er acte inaugurau d'aguest Ièr Congrès emmarcat laguens dera IVau. Trobada de Joeni Occitans e Catalans.
Redaccion PÒNT DE REI.
Eth Departament de Joenessa deth Conselh Generau, tamb era collaboracion dera Secretaria de Joenessa dera Generalitat e der Ajuntament de Vielha e Mijaran, organizèc era passada dimenjada eth Ièr. Congrès deth Conselh dera Representacion Generau dera Joenessa d'Òc, emmarcat laguens dera IVau Trobada de Joeni Occitans e Catalans. Un corròp de joeni representatius de totes es regions d'Occitània, d'Aran e quauqui de Catalonha s'amassèren tà crear aguest organisme qu'aurà era foncion d'èster eth principau interlocutor en Occitània tamb era Administracion francesa sus ahèrs lingüistics e culturaus. Er acte inaugurau que siguec presidit peth Conselhèr de Joenessa, Joan Estévez, se hec en Pònt de Rei e compdèc tanben damb era participacion deth Vicepresident d'Aquitània, René Ricarrère, eth President dera Associacion d'Alcaldes, Roger Lassaque, d'electes occitans atau coma d'autes personalitats d'Aran e Occitània. Estévez manifestèc qu'acuélher trobades com aguestes hè qu'era Val d'Aran sigue un punt centrau de reflexion e d'estudi envèrs era cultura e lengua occitana. Atau madeish, dissabte passat se constituïc era Assemblada Generala tamb 16 associacions representades e, ara seguida, eth Collègi de Representants, que serà format per dètz persones des quaus dues representen Aran. Dimenge passat coma darrèra fasa se creèc eth Collègi Executiu que serà format per quate copresidents e un tesaurèr.

CASTIÈRO.
Inauguren era IVau. edicion dera Hèira d'Artesania e Alimentària.
Redaccion VIELHA.
Eth Sindic d'Aran, Carlos Barrera, atau coma conselhèrs deth Conselh Generau e alcaldes dera Val d'Aran assistiren, eth passat dia 18 de junhsèga, ar acte d'inauguracion dera IVau. Hèira d'Artesania e Alimentària. Atau madeish es politics podèren tastar aguesti productes mestieraus occitanocatalans e parlar damb es marchands. Per un aute costat, ena hèira tanben s'aufric demostracions de tast de vin e un cors de pastissaria a cargue dera Associacion de Codinèrs d'Aran. Tanben acuelhec, en tot coïncidir enguan damb eth vinte-cincau an deth pas deth Tour per Aran, ua exposicion de pannèus sus era ronda francesa en tot commemorar eth sòn centenari.

Enguan un totau de vint-e dus stands an participat ena IVau. Hèira d'Artesania e Alimentària. Era hèira aufric as sòns visitants tota sòrta de productes mestieraus coma mèu, òlis e vinagres, patès, hormatges, confitures, embotits, torroms, vins e licors enter d'auti.

AUÉ DISSABTE, 26 DE JURIOL DE 2003.

IV.
Ara que i èm.
Jusèp Lois Sans.

Es membres dera Associacion Recreatiua de Petanca de Les s'amassen en antic estudi des monges.

Bèsties.

Dotze ans dera Associacion de Petanca de Les.
AUÉ.

Victòria Garcia Les (QUATE LÒCS).

Era Associacion organize cada an eth Trofèu de Primauera e eth de Sant Joan, qu'ath delà de fomentar era petanca atrè ath torisme.

Era Associacion Recreatiua de Petanca de Les se fondèc en seteme de 1991 per vesins de Les e Bossòst, dempús de desseparar-se dera Associacion de caça e fotbòl dera quau formaue part. Aguesta ei era unenca associacion de petanca qu'existís en Aran e acorròpe un centeat de sòcis. Segontes conden eth sòn President e Vicepresident, Loís Alòs e Antonio Cambronero respectiuament "es prumèrs ans sonque auíem ua caisha tà sauvar es papèrs e mos amassàuem entà jogar enes pistes des banhs de Les o enes deth camp de fotbòl". En Nadau deth 96, er Ajuntament de Les cedic es baishi der antic estudi des monges, ath delà de pagar-les era lum e de subvencionar-les quauque concors que se celèbre en pòble. Alòs hig "quinsevolh lòc ei bon entà jogar, ei un espòrt que depen dera persona e dera sua abilitat". Cau remercar qu'aguesta Associacion se creèc entà poder participar en concorsi per'mor qu'ei de besonh èster federat. Es sòcis, ath delà de jogar ara petanca, tanben se divertissen e passen era estona en tot hèr as cartes o ath bilhar. Era Associacion organize cada an dues pròves en Les, eth Trofèu de Primauera en mes de mai ena modalitat de dobletas e eth de Sant Joan, en mes de junh, ena de tripletas. Atau madeish, ath cap der an, es dètz-e-ueit equipes federades realizen un totau de 15 gessudes, lèu totes entà França per'mor que i a mès aficion. De un auta faiçon, era petanca ei un espòrt que se pòt practicar individuaument, en dobletas e tripletas en un camp de sies mètres d'ample per onze de long. Es participaires an de besonh tres bòles d'acer d'enter 690 e 760 grams e d'un bochon de husta. Atau madeish, un concorsant lance eth bochon çò mès luenh possible e es auti an de sajar d'apropar-i es bòles en tot somar punts. Guanhe qui abantes artenh tretze punts.

Hè quauqui ans en un pòble aranés presenciè un espectacle dantesc. En ua casa s'entenien es crits d'ua hemna en castelhan que demanaue socors pr'amor qu'eth sòn òme la flocaue. Tanben se sentien es crits der òme en tot insultar-la e dider-li que l'anaue a aucir. Dehòra dera casa un corròp de persones en tot guardar en direccion tara casa sense hèr arren. Me venguec tath cap de telefonar as Mossos d'esquadra e ara Guàrdia Civil (èren aqueri tempsi enes qu'encara non se sabie massa de qui ère era competéncia). Es uns non vengueren e es auti arribèren ath cap d'un certan temps pendent eth quau non deishèrem de sénter es crits de planh dera hemna. Quan arribèren era hemna madeish les manèc que se n'anèssen per'mor que non passaue arren. Quauqui vesins que guardauen dideren qu'ère ua situacion correnta en aquera casa e qu'era violéncia se manifestaue tanben damb es mainatges dera parelha. N'è coneishut d'autes de situacions semblantes e de hemnes araneses que se passegen damb era mòstra des patacs des sòns òmes (tanben coneishi bèth òme mautractat). Aguestes actituds acostumen a non auer fin e auancen en sòn dramatisme se non se met ua distància entre es protagonistes. En tot cas, m'a estonat er informe dera Fundación Mujeres que ditz qu'eth nombre de hemnes mòrtes pes sues parelhes s'a duplicat enes darrèrs quate ans en Estat. En Catalonha se n'an produsit 45. En estat Espanhòu 315 e era tendéncia ei ara nauta. Se jamès i auie auut tantes politiques de proteccion tàs hemnes mautractades coma ena actualitat, e tot e atau se multipliquen es cassi d'omicidi e d'assassinat, calerie demanar-se quina ei era forma de controtlar e engabiar ad aguestes bèsties. Es animaus tara bòrda e tath corrau.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.



AUÉ.
SUPLEMENT SETMANAU DETH DIARI.

DISSABTE 2 D'AGOST DE 2003 N. 73.

Era Val d'Aran s'includís laguens dera mèrca toristica "Pirinèus Catalans".

Eth plen tanben aprovèc era sollicitud dera mèrca toristica Val d'Aran.
UA demane que se reconeishe pera sua qualitat e qu'age denominacion d'origen.

Ena dusau session plenària totes es fòrces politiques s'amassèren ena sedença dera Casa deth Senhor d'Arròs.
Victòria Garcia Arròs (MARCATOSA).
Eth convengut de collaboracion - enter eth Departament de PTOP, Torisme de Catalonha, eth Patronat de Torisme dera Deputacion de Lhèida, eth Patronat de Torisme Costa Brava-Girona e eth Conselh Generau d'Aran- entara promocion deth Pirenèu catalan, s'aprovèc per unanimitat de totes es fòrces politiques en plen deth Conselh Generau celebrat dijaus passat en Arròs. Eth Sindic d'Aran, Carlos Barrera manifestèc qu'er objectiu d'aguest convengut ei promocionar de manèra conjunta es Pirenèus catalans coma destin toristic. Barrera higec qu'"aguesta promocion serà independenta dera pròpria que nosati pogam contunhar hent entà véner eth país a trauèrs de Torisme Val d'Aran". Ath delà, eth Sindic remerquèc qu'eth futur des Pirenèus ei contemplar-les coma un massís qu'acorròpe toti es Pirenèus autant catalans, francesi coma aragonesi entà poder atau ajustar-se ara realitat fisica des madeishi". Pera sua part, eth Conselhèr d'Unitat d'Aran, Paco Boya, se mostrèc a favor d'aguest acòrd, mès prepausèc ath plen que "calerie definir quini son estrictament es parçans que fistonen eth Naut Pirenèu e auançar atau ena qualitat d'aguest mèrca en tot higer-li ua denominacion d'origen". Cau díder qu'eth darrèr 11 de junhsèga se presentèc aguesta mèrca toristica des Pirenèus ena Generalitat, a on se signèc aguest convengut entà assolidar un modèl toristic des parçans que formen part d'aguest territòri. Ena session plenària celebrada ena sedença politica deth Conselh Generau en Arròs tanben s'aprovèc per unanimitat sollicitar eth reconeishement d'Aran e eth sòn renòm coma mèrca toristica pròpria e diferenciada.

Es dimenjades de seteme e octobre acuelheràn era IVau. edicion dera Mòstra Gastronomica.

Eth Grèmi d'Ostalaria amasse es queishes des ostalèrs aranesi peth talh de lum.

AUÉ DISSABTE, 2 D'AGOST DE 2003.

II.
Bracs.
Expausen ena sala d'Arties ua mòstra de pintura e diboish.
Ena sala der Ajuntament d'Arties s'inaugurèc ager ua exposicion de pintura e diboish de Victòria Tébar e d'escultura de David Marzo. Aguesta mòstra serà dubèrta de deluns a diuendres des 18 a 21 ores e, dissabte e dimenge peth maitin de 12 a 14 ores e pera tarde de 18 a 21 ores, enquiara pròplèu dimenjada.

Aran premanís era IVau Mòstra Gastronomica dera codina aranesa.
Eth lit serà un an mès eth producte protagonista de toti es menús des 20 restaurants participaires.
Redaccion VAL D'ARAN.
Torisme Val d'Aran, eth Grèmi d'Ostalaria dera Val d'Aran e eth Conselh Generau organizen, per quatau an consecutiu, era Mòstra Gastronomica dera Codina Aranesa. En aguesta mòstra que se celebrarà totes es dimenjades enter eth 19 de seteme e eth 19 d'octobre i participaràn ua vintea de restaurants dera Val d'Aran. Atau madeish, er objectiu d'aguesta iniciatiua ei hèr a conéisher quauqui des plats tradicionaus, atau coma es innovacions qu'es restauradors premanissen en uns menús especiaus entà presentar lo bon e melhor dera codina aranesa. Un an mès eth producte estrelha de toti es menús des restaurants serà eth lit. Aguesta poralha ei un des productes que tradicionaument an trabalhat es restauradors dera Val per'mor qu'ei un producte subergessent dera codina autoctòna e ena IVau. Mòstra Gastronomica se poirà tastar des formes mès diuèrses. Entà facilitar-i era assisténcia s'an premanit paquets toristics qu'includissen dues nets d'otèl e dus dinars o sopars en quauqui des restaurants participaires ena mòstra. Atau madeish, es visitants poiràn escuélher enter ua vintea d'otèls de desparières categories. Aguesta mòstra gastronomia vòu suberpassar er èxit obtengut enes darrères edicions e atau mostrar es nombrosi atractius dera codina dera Val d'Aran e era creativitat des restauradors que de contunh apòrten naui elements ara codina tradicionau.

Se celebrarà es dimenjades deth 19 de seteme ath 19 d'octobre.


Reabilitaràn eth cauçadat des carrèrs Carrèra e Banhs deth municipi de Les.
Eth BOP (Butlletin Oficiau dera Província) publiquèc, eth passat dia 22 de junhsèga, era aprobacion per part dera Comission de Govèrn der Ajuntament de Les deth projècte des trabalhs de reabilitacion dera cauçada asfaltica des carrèrs Carrera e Banhs dera localitat. Aguestes òbres auràn ua dotacion pressupostària de 59096 èuros.

Eth huelheton publicitari includís es menús des restaurants e es prètzi.

AUÉ.

Gausac.

Agenda.
ACTIVITATS. Vaquèira e Vielha.

Aguest dimars pelegrinatge en Santet de Gausac. CONVOCATÒRIES Vielha.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME VIELHA. CORRÈUS. NOTARIA.

Eth govèrn aranés informe sus eth crubament des lordères.
Eth Conselh Generau hè a saber a toti es ciutadans dera Val d'Aran que, des deth passat 15 de juriòl e enquiath pròplèu 15 de seteme, se daurís eth tèrme de crubament volentari de lordères der an 2003. Atau madeish, eth pagament se poderà hèr enes entitats bancàries La Caixa, Caixa de Catalunya, Caixa de Penedés, B.B.V.A., Banco Zaragozano e Banco Santander Central Hispano. Pera sua part, eth govèrn aranés dejà a enviat es recebuts, mès se i a quauquarrés que l'age perdut poderà arténher-ne un duplicat en tot demanarlo en burèu de lordères deth Conselh. Cau díder tanben qu'era domiciliacion bancària d'aguesti recebuts serà efectiua entar exercici der an 2004.

Deman pera tarde "Tardes de Gresca". En Vaquèira a compdar des 17 ores e en Vielha a compdar des 19 ores. DANCES EN ARAN. Era OFEA aufrís corsi d'aranés a compdar d'aguest deluns. HÈSTES. Betlan e Vaquèira. Vaquèira. Aguest dimars, a compdar des 19 ores en Vaquèira, era Còlha Santa Maria de Mijaran aufrirà dances tradicionaus araneses. ROMIEUATGES. Tredòs s Deman entàs 12 deth meddia se celèbre en Tredòs eth romieuatge en aunor a Sant Estève. s Aguest dimars, Betlan e Vaquèira celèbren era sua Hèsta Major en aunor a Nòsta Senhora Des Nhèus.

AUÉ.
EDITE: PREMSA CATALANA S.A. ELABORACIÓN: GRUPCAT.

RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ DISSABTE, 2 D'AGOST DE 2003.

III.
CASTIÈRO.

CASTIÈRO.
Expausen en Vielha ua mòstra d'aquarèlles.
Redaccion VIELHA.
Eth cap-lòc dera Val d'Aran acuelherà, a compdar deth pròplèu 8 e enquiath dia 17 d'aguest mes, ua exposicion d'aquarèlles. Cau díder qu'aguesta mòstra deth pintor Màrius Carretero serà expausada pendent aguesti dies ena Sala d'exposicions dera Caixa de Catalunya de Vielha.

Carretero pintarà ua aquarèlla en dirècte eth dia 13.
Atau madeish, aguest non ei eth prumèr còp que Carretero, que celèbre enguan es vint-e-cinc ans de maridatge damb era aquarèlla, expause es sues òbres ena Val d'Aran senon que dejà ac hè de dempús quauqui ans. Per un aute costat, eth pròplèu dia 13 d'agost entàs sies dera vrespada, en responsa ara bona acuelhuda des vesins aranesi e en commemoracion ara sua longa carrèra profesionau coma pintor, Carretero pintarà en dirècte ua òbra. Aguesta aquarèlla que serà realizada ena madeisha sala d'exposicions posteriorament se sortejarà enter tot eth public assistentar eveniment. Segontes er autor d'aguesta exposicion, "aguesta ei era mia particular manèra de correspóner ara amabilitat des aranesi pendent toti aguesti ans".

Imatge des oficines centraus de Fecsa-Endesa ena Val d'Aran plaçades ena carretèra de França.

AUÉ.

Es ostalèrs aranesi se queishen a Fecsa-Endesa peth talh de lum.
Eth Grèmi d'Ostalaria a trauèrs deth sòn president envie ua carta ath delegat dera empresa en Lhèida.
Redaccion VIELHA. Eth Grèmi d'Ostalaria dera Val d'Aran a trauèrs deth sòn president, Juan Antonio Serrano, manèc dimars passat ua carta ath delegat de FecsaEndesa en Lhèida, Asensio Martínez, en tot trasméter es queishes des ostalèrs aranesi peth talh de lum qu'afectèc a Vielha. Cau rebrembar, qu'aguest talh en provediment electric se produsic eth passat dissabte 26 de junhsèga pr'amor d'un huec en ua tor de nauta tension. Aguest incident comencèc tàs dotze deth meddia e s'alonguèc enquias quate e mieja dera tarde. En aguest escrit es ostalèrs se queishen d'aguesta pana non sonque pera franja orària ena quau auec lòc senon tanben pera nauta aucupacion toristica d'aguesta sason. Açò "a afectat grèument era nòsta activitat pr'amor de produsir-se ara ora de dinar qu'ei quan es clients acodissen tàs establiments". Atau madeish, tanben vòlen mostrar era sua indignacion pes darrèrs incidents viuuts e manifèsten que s'abuse dera sua paciéncia. Eth president deth Grèmi d'Ostalaria soslinhe que "tanben mos queisham pera manca d'informacion que siguec inexistenta pendent tot eth temps dera pana". Serrano higec qu'auie telefonat personaument ara Companhia tà demanar informacion sus aguest ahèr e li dideren qu'era pana generau aurie ua durada d'enter ua ora e mieja e dues. Dues ores dempús se tornèc a contactar damb era empresa idroelectrica e "ja non me balhèren responsa". Es ostalèrs tanben an mostrat es sues queishes ath respècte, donques son cansants des tipiques desencuses tengudes en aguest tipe d'incidents, ben siguen costades per accidents fortuïts o per causes de fòrca major. Sus aguest ahèr, es ostalèrs dera Val d'Aran demanen ara empresa Fecsa Endesa un màger contaròtle des hilats electrics dera zòna d'Aran que tanti prejudicis còsten as sòns establiments. Cau remercar que dempús deth talh se'n produsiren dus mès enes dies succesius, encara que mès cuerti.

CASTIÈRO.

QUATE LÒCS.
Tornen es mercats nocturns pendent aguest ostiu en Aran.
Redaccion LES. Pendent tot aguest ostiu tornen tà quauqui pòbles dera Val d'Aran es dejà tradicionaus mercats nocturns. Eth passat dia 25 s'entamenèc en Les, eth pròplèu dia 14 lo traparam en Bossòst, eth 15 eth lòc escuelhut serà Vielha, eth dia 16 s'organize en Vaquèira e, entà finalizar, eth dia 17 en Salardú. En aguesti mercats nocturns i podem trapar tot tipe de productes elaborats autant per mestieraus dera zòna coma des pòbles francesi der aute costat dera termièra.

Eth Conselh facilite un carnet tà poder accedir tàs Tèrmes de Les.
Redaccion VIELHA.
Eth Conselh Generau e era empresa Balneari de Tredòs S.A. signèren un convengut peth quau aguesta empresa facilitaue er accès as servicis des Tèrmes Baronia de Les entà que totes aqueres persones de mès de 60 ans residentes ena Val d'Aran auessen ua reduccion deth 50% sus eth prètz dera entrada en orari de 11 a 14 ores, de deluns a diuendres. Plan per açò, a compdar d'ara eth Conselh Generau facilitarà un carnet identificatiu entà totes aqueres persones qu'en tot auer aguest dret lo solliciten e atau poiràn gaudir des installacions. Atau madeish, se harà arribar enes cases araneses uns impresi sense adreça que conviden a totes aguestes persones a hèrse eth carnet en govèrn aranés.

AUÉ DISSABTE, 2 D'AGOST DE 2003.

IV.
Ara que i èm.
Jusèp Lois Sans.

Mès de mil persones s'amassèren ena plaça dera glèisa tà celebrar aguesta hèsta pera lengua.

Multitudinària celebracion dera Corsa Aran per sa Lengua.
VALCOLOR.
Redaccion Vielha (CASTIÈRO).

Lengua Viua tà commemorar aguesti 10 ans dera Corsa despartic un ventalh en tot qu'es grops occitans Nadau e Diubiband aufrien era sua musica.
Eth Collectiu Lengua Viua celebrèc era darrèra dimenjada era populara Corsa Aran per sa Lengua qu'enguan a arribat ara sua Xau. edicion. Damb motiu d'aguesta celebracion un totau de mès de 1000 persones s'amassèren ena plaça dera glèisa de Vielha entà finalizar eth recorrut des tres claus que representen es tres entrades naturaus ara Val d'Aran. Atau madeish, era clau que venguie de Montgarri siguec autrejada a Immaculada Caubet, membre dera Junta deth Collectiu Lengua Viua, era de Pònt de Rei a Lissa Escala, Presidenta deth madeish, e era deth Pòrt de Vielha a dus mainatjonhs que l'auien trauessat. Cau remercar era grana participacion des ciutadans aranesi autant enes caminades coma ena celebracion posteriora en Vielha e díder qu'en recorrut de Les enquia Bossòst s'i higec un grop a shivau. Enguan tanben i an auut quauques nauetats coma era gessuda a pè des de Montgarri e era gessuda en tot córrer des de MauleonBarouse. Totes es autes gessudes se mantieren parion qu'enes darrèri ans. Un còp ena plaça dera glèisa siguec autrejat eth prèmi Lengua Viua a Frederic Vergés Bartau, mèstre de profession e actuau Director deth Departament de Politica Lingüistica d'Aran. Vergés ei autor deth Petit Diccionari, enter fòrça d'autes publicacions e revirades, e un des qui possèc eth Prèmi Mn. Condò Sambeat. Ara seguida arribèc eth moment dera presentacion en public dera maqueta deth monument ara lengua dessenhat per André Ricard Sala. Ricard, qu'ei restacat familharament ara Val, ei coneishut per èster er autor dera tèda olimpica de Barcelona'92 ath delà de fòrça d'auti dessenhs. Aguest monument de sies mètres de nautada contierà era crotz occitana, es sies terçons, er escut d'Aran e era frase deth prèmi nòbel Occità, Frederic Mistral "Qui ten era lengua ten era clau".

En principi èra partidari dera Lei de Qualitat dera Educacion. Sò contra er estat reglamentari que i a enes escòles e non me shaute era realitat escolara coma producte deth contròtle administratiu a qu'ei sosmetuda. Mès çò de grèu son es intencions que van mès enlà dera blossa estimulacion e dinamizacion des escòles e s'alinhen damb tot eth procès de monopolizacion intellectuau des partits estataus (PP e PSOE) e se hig a tota era dinamica antiautonomica que i a en Estat contra eth País Basc e Catalonha. Impausar quate ores de castelhan ena primària significarie qu'eth catalan demorarie redusit ath minim e qu'er aranés practicaments desapareisherie dera escòla. Eth plan de normalizacion lingüistica aplicat enes escòles dera Val d'Aran enes darrèrs ans a contribuït a conservar era lengua, mès tanben a estat motor d'un curriculum escolar qualitatiu qu'a beneficiat en aprenedissatge as nòsti escolans includidi aqueri airaus que non son estrictament lingüistics. Diuèrsi estudis mos ac an demostrat enes darrèrs ans. Benvenguda sigue era interpretacion dera Lei de Qualitat que hè era Generalitat de Catalonha entà esvitar aguesta massacre academica e culturau e era manifestacion de qué en Catalonha se haràn dues ores de catalan e dues de castelhan en tota era primària (mès dues ores d'estructures lingüistiques). Eth Ministèri ja a dit qu'ei ua desaubediença a ua Lei d'obligat compliment. S'ei atau, cau qu'eth Conselh Generau d'Aran, amassa damb era Generalitat de Catalonha e es escòles dera Val d'Aran inicien eth procès de desaubediença entà qu'ena Val d'Aran i demore un modèl coerent d'implantacion dera Lei de Qualitat dera Educacion damb plen respècte per aranés.

Desaubedir.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.


AUÉ.
SUPLEMENT SETMANAU DETH DIARI.
Victòria Garcia Vielha (PUJÒLO).

DISSABTE 9 D'AGOST DE 2003 N. 74.

Eth tunèl de Vielha barrat vint ores pr'amor d'ua eslurrada deth tet.
Es explosions deth nau tunèl poirien èster es principaus motius der incident.

Es 30 mètres cubics de materiau queigut non cuelheren cap de veïcul.
Ua litsa produsida laguens deth tunèl de Vielha, eth passat dimèrcles, obliguèc a barrar-lo pendent un dia a tot tipe de veïculs. Er acantierament d'aigua pr'amor des filtracions dera montanha siguec era encausa dera eslurrada de 30 mètres cubics que non cuelheren a cap de veïcul. Eth Sindic d'Aran, Carlos Barrera, s'amassèc ena boca nòrd deth tunèl de Vielha damb eth Cap de carretères der Estat en Catalonha, Vicenç Vilanova, e toti dus coïncidiren en qué aguestes son situacions imprevisibles dauant d'un trabalh de granes dimensions com ei eth nau tunèl. Barrera destaquèc que "çò de positiu ei que non i a auut cap de desgràcia". Segontes a podut saber er Aué de hònts oficioses, es explosions dera dubertura deth nau tunèl ena boca sud aurien podut èster un des motius que provoquèren era litsa en ua zòna que se trapaue en non pas guaire bones condicions pr'amor der afebliment des plaques pes contunhades filtracions. Era maitiada deth dijaus, tecnics de Foment e dera empresa Sacyr restabliren eth transit de forma alternatiua, eth quau se tornèc a barrar a compdar des dètz pendent tota era net. Dempús d'assolidar era placa queiguda e injectar hormigon entà resòlver era situacion damb garanties, es tecnics contunhen en tot trabalhar entà esvitar quinsevolh perilh per petit que sigue. Eth tunèl de Vielha ja s'a barrat enguan en dues ocasions. En iuèrn pr'amor des nheuades e en tot coïncidir damb era sason d'esquí e aguest ostiu en epòca de maxima afluéncia toristica. Coma alternatiua ara N-230, es Mossos d'esquadra desvièren eth transit pera C-28, peth pòrt dera Bonaigua, e s'installèren contaròtles informatius en Pont de Suert, Puente de Montañana, Vielha e Bossòst. Entad açò qu'ei ath nau tunèl, encara ei en fasa de horadament dera galeria e se demore que s'acaben es trabalhs pendent eth 2006. Aguest remplaçarà ar actuau, considerat eth mès perilhós d'euròpa.

Carlos Barrera e Viçens Vilanova dialoguen ena bòca nòrd deth tunèl de Vielha.

AUÉ.

Era Mina Victòria daurirà es pòrtes ath torisme damb servici de guides especializats.

A punt era dusau amassada de camparòus dera Val d'Aran.

AUÉ.

DISSABTE, 9 D'AGOST DE 2003.

II.

Ath torn de 14 còlhes participaràn ena dusau Amassada deth Camparòu.
Organizen conferéncies micologiques e desparièrs actes culturaus ath delà der aspècte gastronomic.
Redaccion ARTIES.
Es organizadors dera dusau amassada dera misharnoada dera Val d'Aran ja ac an tot a punt entà celebrar aguesta hèsta qu'est'an passat concentrèc a mès de 2000 persones e que per èster era prumèra edicion ua soleta còlha representèc a toti es participaires. Enguan, 14 còlhes s'amassaràn ena hèsta gastronomica dera misharnoada qu'enquiath 30 d'agost a dubèrt eth plaç d'inscripcions des còlhes. Es organizadors hèn ua crida a toti es ciutadans de Lleida entà arténher eth maxim nombre de "colhaires". Eth president dera amassada, Manèl Gil, destaque d'aguesta edicion era normativa qu'auràn de seguir es participaires entà arténher ua hèsta populara ben organizada e qu'ahisque a toti es assistents a involucrarse-i mès, "damb quauqua causa". Atau donques, aconselhen as interessats que s'informen abantes d'assistir tar acte sus tot aquerò qu'ei de besonh entà que se desvolope damb tota normalitat. "Aguesta non ei ua amassada sonque entà minjar. Volem que sigue ua vertadèra hèsta micologica. Per açò enguan, auem organizat conferéncies e desparièrs actes culturaus entà apréner mès causes sus es camparòus e entà entretier ara gent", expliquèc Manèl Gil. Entà poder crear ua còlha s'auràn de hèr efectius 900 èuros mès IVA e es "colhaires" auràn de portar tot tipe de materiau identificatiu.

Bracs. Un paredèr de Vielha herit en quèir deth tet d'un otèl.
Un paredèr demorèc herit eth passat dimèrcles ath quèir deth tet d'un otèl de Vielha a on trabalhaue. Coma conseqüéncia der impacte tamb eth solèr, eth paredèr Carlos C.P. de 34 ans patic un traumatisme cranioencefalic e siguec amiat entar Espitau de Vielha. Er accident se produsic pera tarde e Carlos C.P. non perdec en cap de moment eth coneishement. Era sinistralitat ena bastenda dera demarcacion de Lleida s'a redusit de forma notabla pendent aguest an en relacion damb eth 2002 en quau, enes prumèrs ueit mesi, auien mòrt quate trabalhadors deth sector.

Mès de 2000 persones participèren ena amassada d'est'an passat.
Era Amassada deth Camparòu entamene era organizacion des còlhes.

AUÉ.

Multituda d'interessadi enes lotjaments de proteccion oficiau d'Arties.
Es 18 lotjaments de proteccion oficiau bastits ena poblacion d'Arties per Institut Català del Sòl, ja an recebut mès de 80 sollicituts, segontes hònts der Ajuntament deth Naut Aran. Es lotjaments poirien éster sortejats e adjudicats en mes de seteme donques es trabalhs son practicament finalizadi. Es apartaments de prètz mès naut costaràn 57096 èuros e es baishi seràn proprietat deth Consistòri entà destinar-les a equipaments. Son previstes naues promocions de lotjaments de proteccion oficiau en un futur, mentretant er ajuntament contunhe en tot cercar terrens.

Agenda.
ACTIVITATS. Les.  Mercat artesanau pendent tot eth cap de setmana. Arties  Ena glèisa de Sant Joan, mòstra "Montgarri: ager e aué". Cent fotografies sus era evolucion deth pòble. ACTUACIONS Salardú  Aué tas 20'00 ores, actuacion d'"Es Sautarèths" de Bossòst.  Aué tas 23'00 ores ena piscina de Salardú, actuacion de "La Vella Dixeland" e "Pixie i Dixie". Soparam en recinte dera piscina.

Vilamòs.  Eth dia 15 tàs 22'00 ores, actuacion d'"Es Corbilhuèrs" de Les. Bossòst  Eth dia 15 entàs 20'00 ores, concèrt d'"Anna Mateo acompanhada ath piano de Ramon Escale" ena glèisa dera Purificacion. HÈSTES Mont  Deman dimenge, Hèsta Major de Sant Laurenç. Bossòst, Gausac, Vila, Vilamòs  Eth dia 15 celèbren era Hèsta Major en aunor a Sta. Maria.

Servicis.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME VIELHA. CORRÈUS. NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.
AUÉ.
EDITE: PREMSA CATALANA S.A. ELABORACIÓN: GRUPCAT. 

20 restaurants participen ena mòstra dera codina aranesa.
Ena tardor, Aran acuelharà era Mòstra Gastronomica Aranesa. 20 restaurants e 19 otèls participaires aufriràn paquets gastronomics.

AUÉ.

DISSABTE, 9 D'AGOST DE 2003.

III.

LAIRISSA.

Eth Conselh impulse era rota minaira coma atractiu toristic.
Era Val d'Aran contunhe en tot cercar naui revolsius toristics entà agranir eth nivèu dera sua auferta culturau. Es mines tanben 
formèren part deth desvolopament economic des aranesi. Ara tot aquerò passe a éster part dera cultura d'un país.
Victòria Garcia. ARRES.
Era mina Victòria, plaçada enes entorns dera localitat d'Arres, serà era naua rota toristica der auviatge minaire dera Val d'Aran. Aguesta mina, segontes anoncièc dimars passat en ua presentacion ara premsa aranesa eth geològ deth Conselh Generau, Jordi Gabaldà, poirà èster visitada entara dusau quinzea d'aguest mes. Aguest projècte ei finançat damb un còst de 72121 èuros a parts pariones enter eth Conselh Generau d'Aran, era Direccion Generau d'energia e Mines e eth Departament de Trabalh e Indústria dera Generalitat de Catalonha que tanben curbirà era pròplèu restauracion des mines de Liat. Atau madeish eth Plan d'excelléncia Toristica dera Val d'Aran tanben i participarà damb ua partida de 95000 èuros. Aguest recorrut, qu'aurà eth punt de partença ena Bassa d'Arres, contemple ua rota en tot caminar enquiara Mina Victòria d'ues quaranta minutes que compdarà damb pannèus indicatius qu'informen deth recorrut. Ath delà, aqueres persones que volguen visitar-la sense caminar auràn era possibilitat de hè'c damb taxis de montanha. Cau díder tanben, qu'entà poder accedir tara Bassa d'Arres ei recomanable un veïcul 4X4. Era visita deth laguens des mines, qu'aurà ua durada naut o baish de dues ores, compdarà damb dues guides premanides e se realizarà en grops de 10 a 15 persones. Eth prètz per visita oscillarà enter es 2,5 e 3 èuros. Es persones que i volguen anar auràn d'informar-se a trauèrs des Oficines de Torisme de Vielha, Salardú, Arties e Bossòst. Gabaldà expliquèc qu'"ena restauracion dera Mina s'a sajat de deishà'c talament coma ère e s'an tengut es madeishi esturments e materiaus que s'emplegauen entà bastir es galeries". Aguesta mina acorròpe un totau de 9 galeries, desseparades enter eres per 30 mètres, que son comunicades per humenèges entà lançar eth tarcum dera mina qu'anticament desbocaue ena galeria inferiora a on èren installades es vagonetes que treiguen es materiaus tar exterior. Ath delà, tanben ei complementada damb desparières infraestructures coma era casa des obrèrs, ua cantina e ua sala de maquines era quau se restaure entà èster musèu. Atau madeish, pendent eth recorrut es visitants pòden veir es brigalhs de vagonets, ralhs atau coma es balances enes quaus se pesauen eth zenc e era blesta. Ara per ara sonque se pòden visitar dues galeries, era nomentada Sepeyre de 300 a 400 mètres e era Desaux de 700 mètres, des quaus sonque se'n pòden veir 70.

Torisme Val d'Aran ei qui se n'encuedarà dera promocion toristica dera rota des minairas.

VICTORIA GARCIA.

Eth plan d'excelléncia participe ena financiacion deth projècte.

Foto dera balança de Desaux.
V.G.

Era Mina se poirà visitar damb guides per sonque 3 èuros.
Istòria dera Mina Victòria.
Dera Mina Victòria, qu'a un superfícia de 1300 a 1600 mètres, s'extreigueren un totau de 60000 tones enter zenc e blesta e s'i comencèc a trabalhar en 1906. De 1912 enquia 1929 era Mina arribèc ara sua magèr esplendor en tot extrèir 5000 tones d'aguest materiau e en 1931 se barrèc. En 1949 se tornèc a daurir mès se barrèc definitiuament en 1952 per'mor qu'eth prètz deth zenc auie baishat e non ère rentable. Eth 90% d'aguest materiau ère venut en Belgica. Dempús de mès de 50 ans sense foncionar s'a acondicionat tà aufrir un atractiu toristic mès en parçan en tot profitar er auviatge minaire qu'a era Val d'Aran. En 1920 aguesta mina ère era que mercaue eth prètz deth zenc ena borsa de London e Paris. Manòbres, empuntalhaires, minaires, engenhaires e administradors èren es que trabalhauen ena Mina Victòria e, en un principi, era gent aranesa d'Arres, Bossòst e Vilamòs i sigueren coma manòbres mès, un còp apreneren eth mestièr passèren a aucupar uns auti cargues. Atau madeish, eth nòm de cada galeria dera Mina Victòria correspon ath nòm des engenhaires o administradors dera mina que i trabalhèren. Ad aguesta visita tanben i assistic eth Sindic d'Aran, Carlos Barrera, e eth President deth Plan d'excelléncia, Antoni Carré. Barrera manifestèc que "portam mès de 3 ans en tot trabalhar en aguest projècte que serà un nau reclam toristic peth sòn plaçament naturau laguens deth bòsc e encara manque era senhalizacion exteriora tà poder daurir".

AUÉ.

DISSABTE, 9 D'AGOST DE 2003.

IV. Perfil.

Ryan Furness ei er autor deth prumèr diccionari bilingüe aranés-anglès, anglès-aranés.
Victòria Garcia Vielha (CASTIÈRO).
Ryan Furness neishec en Minnesota e estudièc Filologia Ispanica.

Ara que i èm.
Jusèp Lois Sans.

Arriu
Hè un parelh de sègles era mòrt d'aranesi enes arrius per estofament passaue d'ua forma esporadica. Èren persones que trabalhauen ath cant der arriu e que s'accidentauen. Es aigües èren emplegades coma hònt d'energia entà mòles e fabriques. Quan èra joen mos anàuem a banhar ena Garona, en tot susvelhar tostemp era creishuda entà esvitar accidents. Tanben i pescàuem. Er arriu se convertic en un lòc agradiu d'aquera epòca. Era heiredor dera aigua estimulaue eth nòste organisme e mos deishaue ua sensacion d'ostiu tot ath long deth dia e era transparéncia e netetat dera aigua mos daue plaser. Ath madeish temps, er aprofitament idroelectric convertie es arrius en ua hònt de riquesa. Hè quauque dia podí participar d'ua naua hònt de riquesa e de plaser. Hi era prumèra baishada d'un barranc, ben dirigida per Marc Villacampa. Participè damb era mia família en çò que se coneish coma espòrt d'aventura. Ja hè temps que se coneishen e se desvolopen aguestes espleites aquatiques, mès entà jo siguec eth prumèr viatge. As persones dera generacion anteriora ara mia les còste de compréner aguesta dimension des arrius; "Qué i van a cercar?" diden. As des generacions mès joenes les resulte atractiu e naturau. Es tempsi càmbien e aquerò que comencèc en tot èster un jòc ei de cada dia mès emplegat, cada carrèr i a mès grops de totes es edats e condicions que s'atrevissen de forma naturau damb es espòrts d'aventura. Era sua dinamica hè que de dia en dia i age mès collectius participaires e que s'introdusisque enes programes educatius. Mès, i a perilh e ei imprescindibla era regulacion e era formacion tecnica e pedagogica des parofessionaus. Er emplec der arriu càmbie damb eth temps. Eth gòi i é.

V.G.
Aguest diccionari includirà 15000 entrades en aranés-anglés e 18000 en anglés-aranés.
Ryan Furnes neishec en Minnesota en octobre de 1972. Aguest nòrd-american estudièc Filologia Ispanica ena Universitat de Minnesota e ei er autor deth prumèr diccionari bilingüe aranés-anglés, anglés-aranés. En an 1995 un còp finalizats es sòns estudis venguec tà Barcelona a trauèrs d'ua beca Erasmus entà aprigondir enes estudis ispanics e atau apréner er espanhòu. Mès, un còp en Barcelona Ryan
se n'encuedèc que "tot ère en catalan, autant es classes ena universitat coma era parla en carrèr e alavetz comencè a interessar-me pera lengua e cultura catalana". Ath delà tanben coneishec ara sua hemna, qu'ei tanben catalana, e decidic demorar en Catalonha. Posteriorament, eth sòn interès pes lengües romaniques l'amièc enquiar aranés. Ryan ditz qu'"eth mèn aprenedissatge la comencè a trauèrs der Aué en tot utilizar-lo coma materiau didactic amassa damb eth Petit Diccionari de Frederic Vergés". A compdar d'ací e pr'amor dera sua nacionalitat sorgic era idèa de crear un diccionari bilingüe aranés-anglés, anglés-aranés e en 1998 visitèc era Val d'Aran tà coneisher-la e atau poder auer un prumèr contacte sus eth sòn prètzhèt damb era OFE der Aranés deth Conselh Generau. Mès non siguec enquia gèr de 2002 que se hec efectiva era sua prepausa. Aguest diccionari, qu'aurà ues 15000 entrades en aranés-anglés e ues 18000 en anglés-aranés, serà prèst entàs darreries d'an. Era OFE der Aranés li a balhat era part tecnicolingüistica, ei a díder, tota era terminologia aranesa e era EMD d'escunhau e Casarilh li a aufrit un lotjament tà poder víuer pendent es mesi qu'a demorat ena Val d'Aran. Ryan entà elaborar aguest diccionari a compdat damb eth supòrt de diccionaris occitanfrancés, catalan e castelhan. Segontes er autor "er objectiu ei dar a conéisher era lengua aranesa e sajar que sigue practic" e hig "reaument es que mès se'n profitaràn seràn es mainatges aranesi qu'estúdien ena escòla er anglés". Aguest nòrd-american que parle perfèctament aranés e catalan a previsti uns auti projèctes e ei a punt de concludir eth sòn doctorat nomentat "Lengües en contacte". 
Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 16 D'AGOST DE 2003 N. 75.

Desparièrs punts afectadi pes temporaus de nhèu tornen ara normalitat.
Es damnatges des nheuades der iuèrn passat còsten 298.000 èuros.
Se daurís era carretèra que junh Aubèrt damb Baricauba entara Artiga de Lin.

Era pista qu'amasse Aubèrt damb eth bòsc de Baricauba se dauric dijaus passat.

CONSELH GENERAU.

Redaccion Es Bòrdes.
Es trabalhs d'apariament dera pista qu'amie des d'Aubèrt enquiath bòsc de Baricauba per Ròca de Sèrra e que comunique damb era Artiga de Lin ei dejà restablida dempús qu'es nheuades der iuèrn la deishèssen intransitabla pr'amor des lauegi. Eth Conselh Generau d'Aran inicièc es tabalhs, ara hè un mes, de netitge e bastiment d'ua restanca dauant de Ròca de Serra, en marrèc deth horcalh dera Artiga de Lin. "Ei un trabalh important, sustot per çò que s'a hèt", expliquèc eth conselhèr d'Òbres e Servicis, Francesc Vidal. "En totau s'a hèt ua restanca de tres nivèus e s'a tapat damb tèrra vegetau", higec Vidal. D'autes actuacions hètes pendent aguesti mesi dempús deth temporau d'iuèrn que comportèc esbaussaments en desparièrs lòcs son, ath delà dera de Baricauba, eth bastiment d'ua restanca en Arròs e Vila, en accès tà Arró, en Varradòs; actuacions ena carretèra de Mont e en crotze de Vilac, ena actualitat se contunhe en tot trabalhar ena pista forestau de Portet en Canejan, tanben afectada pes granes nheuades. Eth pressupòst iniciau hijut entà desvolopar trabalhs tamb caractèr urgent previst entà palliar es perjudicis costadi pes temporaus de nhèu der iuèrn passat, ei de mès de 298.000 èuros. Eth finançament des quaus serà hèt peth Conselh.

Era reforma dera Casèrna dera Guàrdia Civila de Bossòst ges a concors.

Bastiràn sies plantes mès de depuracion d'aigües en Aran.

AUÉ.

DISSABTE, 16 D'AGOST DE 2003.

II.

Ath torn de mil persones assistissen tath concèrt de Swing de Salardú.
La Vella Dixeland anóncie en decors dera hèsta era aparicion deth sòn nau trabalh discografic.
Redaccion SALARDÚ (Pujòlo).
Er ostiu s'aumplís d'activitats ena Val d'Aran atau coma en d'auti lòcs deth Pirenèu. Era montanha ei un des scenaris mès subergessents entà hèr quauqua activitat, tostemp de forma parallèla damb es bones temperatures, se pòt èster. Eth darrèr dissabte, ena poblacion de Salardú, en Pujòlo, eth grop de blues La Vella Dixeland anoncièc era pròplèu apareishuda deth sòn nau trabalh, que demoren sigue un èxit com es anteriors. Era piscina dera localitat siguec eth scenari dera celebracion dera prumèra hèsta Dixeland qu'a celebrat er Ajuntament deth Naut Aran. En totau, mil persones participèren des actuacions de Pixie Dixie e La vella Dixeland qu'amenizèren er acte damb es pèces mès reconeishudes deth panorama musicau des dues formacions. Era iniciatiua d'amiar enquiara Val d'Aran era musica de New Orleans neishec hè quate ans damb ua discomobila. Pendent tot aguest temps s'an aufrit espectacles de format diuèrs coma La noche Cubana, Festival de musica Celta e enguan, Recital de Swing. Per un aute costat, era VIIau edicion deth Romanic Musicau ena Val d'Aran ei tot un èxit pr'amor deth nombre de persones qu'assitissen cada diuendres tàs concèrts enes glèises araneses. Aguesti concèrts s'acompanhen damb explics sus er entorn deth temple abantes de començar cada concèrt. Aguest ei un aute des actes musicaus der ostiu.

Bracs. Era reforma dera Casèrna dera Guàrdia Civila de Bossòst ges a concors.
Es trabalhs d'apariament dera antica Casèrna dera Guàrdia Civila de Bossòst gesseràn a concors e seràn adjudicadi abantes deth mes de seteme segontes hònts deth Conselh Generau d'Aran. Aguest plaçament auberjarà eth futur parc de visualizacion de fauna qu'aurà era sedença en aguesta localitat. Eth projècte dejà ei redigit e segontes eth Sindic d'Aran, Carlos Barrera, supausarà ua inversion de 450.000 èuros entà apraiar eth losat e reformar tot eth laguens dera bastissa. Eth nau parc de visualizacion de fauna d'Aran serà un nau atractiu toristic e complementarà ara perfeccion era actuau aufèrta existenta en parçan. Eth Conselh indemnizarà as proprietaris des terrens qu'acuelheràn eth nau parc, donques aguesti deisharàn de crubar pera talhada d'arbres.

Subergessenta participacion enes concèrts deth Romanic Musicau.

La Vella Dixeland hec un repàs des sòns èxits.

AUÉ.


Agenda.
DANCES E MUSICA EN ARAN. Vielha. Trio de guitarres tàs 22,00 ores. Deman tàs 20'30, actuacion dera Còlha de Santa Maria de Mijaran. Vila  Tàs 20'00 ores, actuacion des Fradins de Vielha. Arties  Tardes de gresca a compdar des 17,00 ores deman dimenge. Vielha  Tardes de gresca a compdar des 19,00 ores deman dimenge. HÈSTES Bausen, Begòs, Garòs e Gausac  Aguest dissabte aguestes localitats celèbren era sua Hèsta Major de Sant Ròc.

EXPOSICIONS.Vielha. Ena sala d'exposicions de Caixa Catalunya. Enquia deman, exposicion de Màrius Carretero. Deth 18 ath 31 d'agost, exposicion de Fernando Alonso. MERCATS NOCTURS. Vaquèira e Salardú.  Aué dissabte mercat nocturn en Vaquèira de productes artesanaus. Salardú acuelherà eth mercat deman dimenge.

Servicis.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME VIELHA. CORRÈUS. NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

Barrada era C-28 pendent ua ora pr'amor deth desbordament der arriu.
Es hòrtes ploges locaus damb caractèr de tempèsta d'aguesta setmana produsiren, dimars passat, litses ena carretèra C-28 deth pòrt dera Bonaigua que pendent ua ora demorèc barrada. Era creishuda der arriu pes ploges provoquèc eth desbordament der arriu e dempús era queiguda de tèrra e pèires ena via, en tot obligar ath barrament dera madeisha. Cau auer en compde qu'er arriu passe peth dessús dera carretèra e eth tapoament dera zòna siguec era encausa que provoquèc eth desbordament. Eth lòc a on se produsic er esbaussament ei propici entad aguest tipe de fenomèns.

AUÉ.
EDITE: PREMSA CATALANA S.A. ELABORACIÓN: GRUPCAT.

AUÉ.

DISSABTE, 16 D'AGOST DE 2003.

III.
CASTIÈRO.

CASTIÈRO.

Bastiràn sies depuradores mès ena Val d'Aran.
Redaccion VIELHA.
Es sies depuradores existentes ena Val d'Aran passaràn a èster gestionades peth Conselh Generau d'Aran a compdar deth mes de hereuèr, segontes expliquèc eth Sindic, Carlos Barrera. Eth govèrn aranés a previst qu'ua empresa contractada peth Conselh Generau sigue era responsabla dera gestion d'aguestes installacions. Ena actualitat es depuradores son gestionades pera Agència Catalana de l'Aigua (ACA), entara fin d'an se demore era entrada en foncionament dera planta de depuracion d'aigües deth Naut Aran. Es que dejà son en servici son Canejan, Les, Bossòst, Vielha, Escunhau e Bagergue. Damb era de Naut Aran era sorsa deth Garona demorarà totaument assanida. Es previsions de futur son bastir enter cinc e sies plantes depuradores mès entà arténher eth assaniment totau deth parçan. Atau donques, totes es poblacions araneses damb mens de 2000 abitants e qu'ena actualitat non gaudisquen des servicis actuaus dispausaràn d'ua planta de depuracion d'aigües residuaus.

Es oficines de Torisme ven agranir eth numerò de toristes que cerquen informacion.

AUÉ.

Eth Conselh gestionarà totes es Eth mes de junh guanhe dues decimes e eth de junhsèga depuradores mòstre ua devarada deth torisme de mès de dues d'Aran Torisme Val d'Aran a hèt en compde qu'est'an passat es enguan en dus punts. Redaccion
VIELHA Era aucupacion en Aran a pujat enguan 3 decimes en mes de junh, segontes hònts de Torisme Val d'Aran. En an 2002, era Val d'Aran auie ua aucupacion deth 35,98% e enguan s'a artenhut eth 38,98%. Eth bon temps e es nautes temperatures, que s'an mantengut pendent era primauera e er ostiu, an facilitat er agraniment de torisme qu'an trigat era Val d'Aran entàs sues vacances. Es efèctes dera promocion que dehòra der estat, a nivèu internacionau, tanben s'a deishat notar pendent eth mes de junhsèga pr'amor qu'eth numerò de toristes venguts d'Alemanha e Anglaterra ei remercable. Segontes es estadistiques d'aucupacion facilitades per Torisme Val d'Aran, en çò que portam d'agost, es chifres d'aucupacion an pujat mès d'un 16%, en comparança damb es madeishes dates deth 2002. Enter eth 5 e er 11 d'agost de 2002, Aran auie ua aucupacion deth 68%, tot e que s'a d'auer baishes temperatures e es contunhes precipitacions trinquèren era sason d'ostiu. En canvi enguan, entre eth 4 e eth 10 d'agost, era xifra d'aucupacion se dispare enquia un 84,75%. En an 2002, era mieja d'aucupacion pendent tot eth mes d'agost se placèc en un 64,64% e i a fòrça confidança en poder superar destacablament aguest percentatge enguan. Entad açò qu'ei ath mes de junhsèga, eth percentatge de visitants s'a vist amendrit En junhsèga de 2002, Aran registrèc un 47,55% d'aucupacion en tot qu'enguan es chifres se trapen en un 45,84%. Tot e qu'er unenc descens dera aucupacion se pòt veir en mes de junhsèga, eth torisme a nivèu de tot er estat s'a vist frenat per fòrça causes. Era realitat der èuro, es conflictes belics, eth terrorisme e d'autes rasons dera actualitat non an podut véncer ath bon temps d'aguest ostiu en tota era peninsula e en Euròpa.

Aran agranís un 16% mès era aucupacion deth mes d'agost.

CASTIÈRO.

LAIRISSA.

167 fotografies participen en concors de Torisme Val d'Aran.
Redaccion VIELHA.
Eth concors de fotografia annau que celèbre Torisme Val d'Aran en aguestes dates, amassèc un totau de 167 fotografies realizades pendent es mesi de mai, junh e junhsèga. Un totau de 115 fotografies sigueren de persones qu'auien visitat Aran, ei a díder, eth 68.86% des participaires, en tot qu'es 52 restants, eth 31.13%, corresponeren a participaires aranesi. Enguan, es fotografies presentades sigueren de 61 concorsants, des quaus 19 son aranesi. Eth concorsant aranés guanhador deth prumèr prèmi siguec, Manèl Pujol González. Xavier Rafel siguec premiat coma participaire de dehòra d'Aran e Ignacio Morales s'emportèc eth Prèmi especiau de hèstes tradicionaus d'Aran.

A punt ua naua edicion dera Corsa e Caminada des 15 Pòbles.
Redaccion Es Bòrdes.
Era Val d'Aran acuelherà eth pròplèu 31 d'agost era VIIau edicion dera Corsa e Caminada des 15 pòbles, enes modalitats de mieja marathon e era caminada de 14, 16 e 21 quilomètres. Es participaires se poiràn inscríuer eth dissabte 30 d'agost en Ajuntament de Vielha e eth dia dera corsa ena gessuda en Es Bòrdes. Entà mès informacion sus era Corsa e Caminada e sus era IVau Corsa Juvenil Trofèu Roland Giné se pòt telefonar ath 973 64 24 69.

AUÉ.

DISSABTE, 16 D'AGOST DE 2003.

IV.

Era Fabrica dera Lan ei plaçada en Cap dera Vila de Vielha.

ara que i èm.
Jusèp Lois Sans.

Desaubedir.
Hè quauque dia des d'aguestes linhes animaua ath Conselh Generau d'Aran a desaubedir era Lei de Qualitat dera Educacion ena aplicacion dera imposicion de hèr quate ores de castelhan en ensenhament obligatòri. Aquerò m'a costat que quauqu'un me tractèsse d'antidemocratic, d'animador ara subversion, d'amic des bascs e de terrorista. Es que m'an dit tot açò defensen, evidentament, ideologies de centralisme estatau (d'esquèrres o de dretes, aué en dia non impòrte massa). Era desaubediença manifestada ei ua actituda de compliment democratic, des ciutadans e politics valents que hèn ua interpretacion determinada dera norma e la defensen de manèra dubèrta, sense encurbiments, e en tot atier-se as conseqüéncies que posquen arribar. Atau s'apòrte ideologia ara democràcia en tot dar era cara. Ei coma era desaubediença civila des objectors fiscaus que non paguen era part der IRPF que va entar exèrcit e era fabricacion d'armes, o eth desaubediment des objectors de consciéncia que non volien hèr eth servici militar, mès qu'èren dispausats a hèr un servici civil mès long en temps o a anar entara preson, o era desaubediença de Manu Chao que justifique qu'ei licita era venta ambulanta d'aqueri CDs en passar de 50.000 exemplars e qu'eth madeish hè un CD entà èster venut sonque per venedors proïbits (ac hè per'mor qu'ena sua ideologia contra globalizacion considère qu'es discografiques e es autors abusen dera sua condicion). Jo que non sò ne objector fiscau, que hi era mili, que non sò antiglobalizador e que me considèri amic des bascs (e des auti pòbles) aplaudisqui es actitudes dubèrtes de desaubedir e les considèri ua arma de besonh entà construsir era nòsta societat.

MUSEU D'ARAN.
Era Fabrica dera Lan se pòt visitar damb guida pendent totes es tardes de deluns a dissabte e serà dubèrta enquiath pròplèu 15 de seteme.
Visites guidades tà visitar era Fabrica dera Lan.
Victòria Garcia Vielha (CASTIÈRO).
Era "Fabrica dera Lan", catalogada peth Conselh Generau coma Ben Culturau d'Interès Locau, siguec restaurada entà èster incorporada ath hilat museistic d'Aran en agost d'est'an passat. Aguesta fabrica, plaçada en Cap dera Vila de Vielha, siguec bastida enes darreries deth sègle XIX per Rafael Portoles. Eth sòn bastiment representèc entara comunautat aranesa un pas entà deuant entad açò qu'ei ara modernizacion, atau coma un aleujament des prètzhèts domètges des hemnes. Er aparaiament dera madaeisha a estat autant precís que permet contemplar-la en estat blos, ei a díder, s'an restaurat es elements en tot arturar era sua evolucion enes ans seishanta e açò permet ath visitant aprigondir-se en passat. A trauèrs dera podem seguir eth procès de fabricacion dera lan. Es aranesi portauen era lan límpia e shuta tara fabrica. Aquiu se pesauen es pelòques en ua romana e alavetz se metien d'acòrd damb eth nombre de madèishes e eth celh des hius desiradi. Era prumèra estapa deth procès de transformacion se hège ena planta baisha dera bastissa e intervenguien tres maquines. Eth diable qu'esquinçaue, daurie e desseparaue es pelòques de lan. Era carda dauridora que viraue es pelòques de lan dubèrtes peth diable en ua sòrta de vel. Entà acabar, era carda mechèra premanie era lan destinada tà hèr hiu, en tot desseparar eth vel provenent dera carda dauridora en ues listres mès fines, que s'enrotlauen en uns petits corronets. En humarau se completaue eth procès deth hilat, prumèr era mulae-jenny estiraue e retorcie eth hiu e dempús d'ua pausa l'enrotlaue en hus. Eth torceder, retorcie eth hiu e l'enrotlaue en ua bobina o en un hus segontes era quantitat de hiu e eth celh. Fin finau era maquina de hèr madèishes hège era darrèra torcedura e era configuracion d'aguestes.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 23 D'AGOST DE 2003 N. 76.

Acondicionen er airau recreatiu deth Plan de Planhòt ena Artiga de Lin.
Es trabalhs supausaràn ua inversion d'uns 30.000 E e s'inciaràn a darrèrs de seteme.
PROJÈCTE DER AIRAU RECREATIU DETH PLAN DETH PLANHÒT.
Carretèra d'es Bòrdes ara Artiga de Lin. Parcatge. Arriu Jueu. Barbacoa. Taula de husta. Camin interior.

Tanben se trabalharà en Plan Batalhèr, Conangles e Prat de Ponin.
Eth projècte dera recuperacion e melhora der airau recreatiu deth Plan de Planhòt.

C.G.A.

V. Garcia ES BÒRDES (Lairissa).
Eth Plan d'excelléncia Toristica dera Val d'Aran a previst eth projècte de recuperacion der airau recreatiu deth Plan de Planhòt, plaçat ena carretèra dera Artiga de Lin en municipi d'es Bòrdes. Aguest projècte que contemple era melhora d'aguest espaci de léser s'emmarque laguens dera politica deth Conselh Generau entà restaurar e melhorar toti es servicis des airaus recreatius existents en parçan e vincolats ar hilat de horaviats e de carrèteres locaus. Es trabalhs que s'iniciaràn dempús dera sason de mès afluéncia toristica, darrèrs de seteme, contemple era incorporacion d'ua nauèra zòna de parcatge damb ua capacitat entà ua vintea de coches, er estronhament deth terren en dus nivèus, es quaus seràn equipadi damb tres barbacoes e mobiliari acondicionat de besonh entà apuprètz un centeat de persones. Atau madeish, aguesta actuacion supausarà ua inversion de mens de 30 000 èuros d'ua partida deth Plan d'excelléncia. Aguesta actuacion en airau recreatiu deth Plan de Planhòt ei previst que sigue fenida a darrèrs d'an. Per un aute costat, actuaument eth Conselh Generau tanben actue en mantenement d'uns auti espacis recreatius coma eth Prat de Ponin, era Artiga de Lin, eth Plan Batalhèr e Conangles, en tot restablir eth mobiliari e es barbacoes atau coma dalhar era potja.


Un talh en provediment de lum suspen es Hèstes Majors dera localitat de Bossòst.

Fecsa sage d'arténher era "Q" de qualitat damb era collaboracion deth govèrn aranés.

AUÉ.

DISSABTE, 23 D'AGOST DE 2003.

II.

Resolvudi toti es problèmes de comunicacion des panes ena lum.
Responsables dera empresa contactaràn damb es Pompièrs que generaràn era informacion dera pana.
Redaccion BOSSÒST (Quare Lòcs).
Eth Sindic d'Aran, Carlos Barrera, s'amassèc eth darrèr deluns damb eth Director Generau de Fecsa-Endesa ena zòna de Lhèida e Aragon, Asensio Martínez, entà resòlver es problèmes sorgits a arraïtz des desparièrs talhs de lum produsits pendent aguest an en parçan. Barrera didec que "s'a resolvut eth problèma dera manca d'informacion tà saber eth temps d'apraiament dera pana". Barrera higec que "mos an dat eth nòm des responsables, qu'automaticament quan i age bèra incidéncia, se meteràn en contacte damb eth centre d'emergéncies d'Aran e a compdar d'ací se generarà era informacion dera emergéncia". Açò servirà tà palliar era sensacion de qué non i a cap d'interlocutor e entà saber a on s'a produsit eth problèma. Eth darrèr talh, auec lòc eth passat dia 16 en Bossòst a on era pana en un transformador deishèc sense lum, des des 18'00 ores enquia passada era maitiada, a grana part deth municipi. Asensio anoncièc qu'eth talh en provediment se produsic pera descarga d'un pericle que enroinèc un transformador deth punt d'entrega dera idroelectrica ara empresa Molin Vielh. "Fecsa-Endesa sage d'apraiar era pana e non ac artenh, alavetz traslade un grop electrògen de 500 Kw tà remplaçar eth transformador" higec eth Director Generau. Er alcalde de Bossòst, Felipe Delseny, manifestèc qu'era conseqüéncia d'aguest talh provoquèc pèrtes ar Ajuntament per valor de 30000 èuros.

Bracs. Eth CF Vielha, UE Bossòst e ARC Les participen en VIau. Triangular
Es tres clubs dera Val d'Aran, CF Vielha, UE Bossòst e ARC Les participen aué entàs 20'00 ores en Camp Municipau de Bossòst ena VIau. edicion deth Triangular Conselh Generau de Fotbòl. Eth prumèr partit enter era UE Bossòst e era ARC Les començarà entàs 20'00 ores e ara seguida s'afrontaràn ath CF Vielha. Aguest triangular ei organizat peth Departament de Joenessa deth Conselh Generau e compde tamb era collaboracion der Ajuntament de Bossòst. Per un aute costat, aguest torneg comencèc en an 1998 damb er objectiu d'amassar as clubs aranesi en ua serada de fotbòl en un entorn de convivéncia e amistat enter es clubs dera Val d'Aran.

Bossòst patís pèrtes e a de suspéner diuèrsi actes dera Hèsta.


Fesca-Endesa a plaçades es sues oficines en municipi de Vielha e Mijaran.

AUÉ.

Arties acuelh eth IIau. Hestivau de Musica Celta.
Aué tàs 23'00 ores era poblacion d'Arties acuelherà eth dusau Hestivau de Musica Celta. Aguest concèrt de franc entà toti aurà lòc ena sala der Ajuntament e anarà a cargue d'un grop asturian e un aute de Québec (Canadá). Atau madeish s'obsequiarà a toti es assistents damb un veire de sidra.

Agenda.
DANCES E MUSICA EN ARAN. Vielha. Aué entàs 20'30, actuacion des Corbilhuèrs de Les. Les  Tàs 22'00 ores, XIIIau. edicion dera Trobada d'Acordeonistes deth Pirenèu. Bossòst. Tardes de gresca, deman dimenge a compdar des 17'00 ores. Vaquèira. Tardes de gresca, deman dimenge a compdar des 19'00 ores. Salardú  Romanic Musicau ena glèisa de Sant Andrèu, a compdar des 22'00 ores eth pròplèu diuendres. Quim Térmens e Pau Ferrer aufriràn "Diàlegs".

HÈSTES. Arró e Garòs. Aguesti dus pòbles celèbren eth pròplèu dijaus era Hèsta Major en aunor a Sant Agostin e Sant Julian respectiuament. Arròs, Arres e Canejan  Eth pròplèu diuendres Hèsta Major en aunor a Sant Joan Baptista en aguestes localitats. EXPOSICIONS. Vielha. Enquiath pròplèu dia 31 d'agost exposicion de Fernando Alonso ena sala d'exposicions dera Caixa Catalunya.

Servicis.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME. VIELHA. CORRÈUS.

Pere Vilar, eth prumèr president deth CAOC occitan, a mòrt.
Pere Vilar defuntèc eth passat dia 7 ara edat de 95 ans. Ère un òme damb sentiments occitanistes e catalanòfils e siguec eth prumèr president deth CAOC occitan, de dempús 1978 e enquia 1981. Pendent aguesti tres ans trabalhèc ath servici des relacions occitanocatalanes es quaus dèren ua grana possada ar assolidament deth CAOC.

AUÉ.
EDITE: PREMSA CATALANA S.A. ELABORACIÓN: GRUPCAT.

NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 23 D'AGOST DE 2003.

III.
CASTIÈRO.

CASTIÈRO.

Es Mossos arrèsten a 2 persones en Vielha.
Redaccion VIELHA.

Era cocaïna provenguie de Madrid e dempús ère distribusida.

Es Mossos d'esquadra arrestèren eth passat deluns en Vielha a Manuel PC, de 26 ans e a un menor de 17 ans coma presomptes autors d'un delicte contra era salut publica. Cau díder qu'es detencions son eth resultat d'ua investigacion dubèrta a principis d'ostiu, per presompte trafic de substàncies estupefacientes en Aran. Era policia de Catalonha sospechaue qu'es dus arrestats, que trabalhauen en un otèl de Vielha pendent er ostiu, possiblament se podien dedicar ara venda de cocaïna. Deluns passat tà meddia se decomissèren, deth laguens deth veïcul a on viatjauen es dus arrestats, 33 estrops presomptament de cocaïna, premanits tara sua distribucion e venda. Tot apunte a que Manuel PC ère eth que se n'encuedaue de recuélher era cocaïna en Madrid e dempús, amassa damb eth menor, se distribusie per Vielha. Eth menor quedèc en libertat e auec de declarar dauant dera Fiscalia de Menors de Lhèida e er aute arrestat passèc a disposicion judiciau.

Era Val d'Aran ei entornejada de lacs de nauta montanha.

C.GA..

Fecsa-Endesa vò obtier era mèrca "Q" de qualitat enes aigües araneses.
Eth Conselh preten fixar ua còta minima dera capacitat des lacs e preses de nauta montanha entà d'açò que hè ath sòn uedatge.
Redaccion VIELHA.
Era empresa Fecsa-Endesa sage d'arténher era mèrca de qualitat ena Val d'Aran entad açò que hè as sauts d'aigua e centraus idroelectriques araneses segontes anoncièc eth Sindic d'Aran, Carlos Barrera. Barrera s'amassèc eth darrèr dimèrcles damb era Directora de Servici Generau e Patrimòni de FecsaEndesa, Virginia Encinas, tà collaborar damb era idroelectrica entà arténher aguest distintiu e "atau començar a trabalhar en establir un profitament idroelectric sostenible damb es interèssi paisatgistics" expliquèc Barrera. Eth Sindic d'Aran higec "sustot damb era regulacion des lacs de nauta montanha e de debit ecologic enes arrius de montanha ath delà deth Garona". Cau díder, qu'enes darrèri dus ans Fecsa-Endesa informe ath govèrn aranés de toti es trabalhs programadi autant en uedatge des preses de nauta montanha, es apariaments de canals o es arturades des centraus per apraiaments. Atau madeish, en un futur eth Conselh vòu fixar ua còta minima de mantenement dera capacitat des lacs e preses de nauta montanha entad açò que hè ath sòn uedatge per maniòbres de valvules. Aguesta còta aurà de garantir era existéncia des trueites atau coma arténher ua visualizacion der entorn ena qu'eth nivèu deth lac o presa sigue armonic damb eth paisatge. Barrera expliquèc que d'aguesta manèra "non se poiràn transformar aguesti en basses de hanga". Aguest efècte poirie èster negatiu auent en compde qu'Aran ei un parçan toristic.

PUJÒLO.

Cap de participaire guanhe eth coche deth IIau. Torneg de Gòlf.
Redaccion SALARDÚ.
Era IIau. edicion deth Torneg de Gòlf Nocturn celebrat eth passat dia 16 en Salardú compdèc damb mès de 100 participaires. Enguan es jogadors, ath delà deth prèmi per competir, auien er allicient de guanhar un coche. Aguest lo podien arténher ena modalitat deth Hole in one en horat 1, totun demorèc sense guanhador. Atau madeish, pr'amor dera singularitat dera pròva es participaires portauen un colièr e bòles enlumenades tà poder èster identificats, per'mor que se despartien en grops que jogauen simultanèament des de toti es horats. Es guanhadors sigueren Jose A. Espanha ena modalitat masculina, Olga Herrera ena femenina e Carlos Pigem ena junior.

Es mercats nocturns finalizèren era sua sason en Aran eth passat deluns en Vielha. Aguesti mercats enes quaus i podem trapar tota sòrta de productes mestieraus s'inicièren en Les eth passat dia 25 de junhsèga en tot passar per Bossòst, Vaquèira, Salardú e Arties.

AUÉ.

DISSABTE, 23 D'AGOST DE 2003.

IV.
MUSÈU D'ARAN.

Vilamòs e Salardú acuelhen aguesti dus elements arquitectonics dera Val d'Aran.

Ara que i èm.
Jusèp Lois Sans.

Qué?
Qué li faute a Aznar entà compréner que non toti auem de senter-mos espanhòus e que non auem d'èster castigats per aquerò? Qué li hè fauta a Zapatero entà acceptar que se pòt èster socialista e catalan ath madeish temps? Qué li hè fauta a Rodríguez Ibarra entà acceptar qu'en Estat Espanhòu i a identitats diferentes dera sua? Qué li cau ath Sr. Jaime Matas entà qu'entene qu'era defensa deth bilingüisme balear ei er estofament dera lengua catalana? Que li cau explicar a Marcelino Iglesias entà que d'un viatge tire entà deuant ua normativa en Aragon que promocione eth catalan e er aragonés? Qué li cau díder ath Govèrn francés e as francesi (generic) entà que comprenen qu'era promocion dera identitat e dera lengua pròpria ei un benefici sociau entath pòble? Qué cau hèr entà convéncer as restauradors reacis a emplegar era carta en aranés, que s'ac hèn les reportarà beneficis? Qué cau explicar ad aqueri professionaus der ensenhament qu'encara se nèguen a emplegar er aranés enes classes? Qué cau díder as foncionaris, mossos d'esquadra, servidors publics,... qu'encara s'adrècen as ciutadans aranesi en catalan o castelhan e les obliguen (per activa o per passiva) a parlar aguestes lengües entà atier-les, quan ei obligat per norma a qu'ac hèsquen en aranés? Qué cau explicar as que non an entenut qu'era integracion ena Val d'Aran ei en aranés? Qué cau comunicar as comerçants que non emplèguen er aranés enes indicatius, enes tiquets,... entà que comprenen qu'en protegir era lengua dan un caractèr d'exotisme ath servici e qu'es toristes ac arregraïrien? Qué cau díder as joeni entà qu'empleguen mès er aranés enes comunicacions? Qué mès cau díder? Parlem-ne.

MUSÈU D'ARAN.

Era Mòla de Salardú e er Ecomusèu Çò de Joanchiquet son quauques des bastisses des quaus pòden gaudir es visitants que s'apròpen a Aran.
Aguest ostiu visites ath hilat museïstic dera Val d'Aran.
Victòria Garcia VAL D'ARAN.
Pendent aguest ostiu es visitants que s'apròpen ara Val d'Aran ath delà de gaudir des activitats restacades damb era natura tanben pòden visitar eth hilat museïstic dera Val d'Aran. Per un costat, era Mòla de Salardú a estat un aute des elements arquitectonics deth parçan que s'an restaurat. S'inaugurèc eth passat mes de mai damb era preséncia deth Conselhèr en Cap, Artur Mas, e se dauric ath public eth passat dia 15 de junhsèga. Aguesta mòla harièra permet ath visistant veir foncionar tot eth sistèma idraulic e mecanic e observar dirèctament eth procès d'elaboracion dera haria en tot tier era fòrça motritz dera aigua qu'accione toti es mecanismes originaus. Ei a díder, eth visitant poirà hèr-se servir de toti es sòns sentits en tot descurbís es procediments qu'empleguèc er òme ath long dera umanitat entà virar eth milhòc en haria. Era Mòla de Salardú, se mantierà dubèrta enquiath pròplèu 15 de seteme e se poirà visitar damb un guida toti es maitins de deluns a dissabte. Tanben trapam en Aran, concrètament en Vilamòs, er Ecomusèu Çò de Joanchiquet. Aguest represente eth prototipe de casa tradicionau aranesa nomentada "auviatge". Er auviatge ei format per un amàs de bastisses, casa, bòrdes, palomar e porcingla, que s'estructuren ath torn d'un corrau barrat e que se complemente damb eth casau e eth vergèr. Çò de Joanchiquet tanben, a estat restaurat mès s'a sajat de conservar tot eth mobiliari e er ambient qu'auie a principis deth sègle XX. Eth visitant que i vage viatjarà entath passat d'un país e descurbirà era sua manèra de víuer. Cau díder que serà dubèrt toti es dies, exceptat es deluns, de 11 a 14 ores e de 17 a 20 ores enquiath pròplèu 15 de seteme. Es visites per Ecomusèu tanben se poiràn realizar damb guida.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 30 D'AGOST DE 2003 N. 77.

Eth camion campulèc ena carretèra en rebentarse ua des arròdes deth veïcul.
Era Val d'Aran de dòu pera mòrt en accident de transit d'un pompièr.
Drapèus a mieja asta e manifèsti de condolences en respècte e adamiracion ara figura deth volontari.

Era Val d'Aran s'amasse entà díder adiu ath pompièr Francisco Medialdea Rodríguez.

AUÉ.

Redaccion Vielha (Castièro).
Un malerós accident met de dòu e commocione ara Val d'Aran. Un pompièr volontari deth Parc de Pompièrs de Vielha, Francisco Medialdea Rodríguez, de 42 ans, perdec era vida ena tarde deth passat dimèrcles en patir un accident de trafic ena autopista A-2 ara nautada des Borges Blanques. Semble èster qu'er accident se produsic per'mor de rebentar-se ua des arròdes deth veïcul. Eth sòn companh, Benjamin Yáñez, deth Parc de Pompièrs de Les resultèc leugèrament herit e siguec amiat tar Espitau Arnau Vilanova. Es dus pompièrs, que non atenguien cap d'emergéncia, s'auien desplaçat tà Cerdanyola (Barcelona) entà revisar era cistèrna deth camion. En moment der accident es dus Pompièrs èren de retorn tath Parc de Pompièrs de Vielha. Per un aute costat, er Ajuntament de Vielha e Mijaran convoquèc, dijaus passat, a toti es membres dera corporacion en un plen extraordinari damb caractèr d'urgéncia damb motiu d'aguest eveniment. En plen se liegec un manifèst de condolences pera mòrt d'aguest pompièr volontari. Pera sua part, eth govèrn aranés en mòstra de dòu metec es drapèus a mieja asta e dijaus ena tarde toti es conselhèrs deth Conselh Generau s'amassèren en Parc de Pompièrs de Vielha. Es conselhèrs dera Generalitat, Josèp Grau e Nuria de Gispert, assistiren tar enterrament deth pompièr qu'auec lòc ager.

Quauqui cargues dera Administracion de Kotel (Bulgària) visiten pendent uns dies era Val d'Aran.

A compdar de seteme se meteràn en foncionament es semafors tà camions deth tunèl.

AUÉ.

DISSABTE, 30 D'AGOST DE 2003.

II.

Subvencionen era restauracion dera glèisa de Montgarri en Pujòlo.
Eth Musèu Etnologic receberà 7.000 èuros d'ua fondacion entà realizar trabalhs de conservacion en santuari.
Redaccion Montgarri (Pujòlo).
Eth projècte presentat pera Fondacion Musèu Etnologic dera Val d'Aran, entara conservacion e era restauracion dera glèisa dera Mair de Diu de Montgarri, a estat seleccionat pera Fondacion "La Caixa" entà èster subvencionat. En totau eth projècte a recebut ua ajuda de 7.000 èuros laguens dera convocatòria 2002 de collaboracions sòcioculturaus tà entitats non lucratives. Damb aguesta ajuda se poderà realizar era conservacion der entorn deth santuari e er apraiament des murs, losats e escala d'accès tath campanau d'aguest temple. Montgarri ei un des lòcs mès visitadi pera gent qu'aliste era Val d'Aran entà passar-i es sues vacances. Non sonque en ostiu, per'mor qu'en iuèrn tanben comence a èster un lòc important tà visitar damb esquís, damb mòtos de nhèu o luges. Aguesta fondacion a balhat supòrt a 114 projèctes en encastre sòcioassistenciau, educatiu e de patrimòni istoric, artistic e culturau damb mès d'1,2 milions d'èuros. Eth santuari de Montgarri ei coneishut peth tradicionau romieuatge que s'i celèbre en junhsèga.

Bracs. Tren a concors era reforma der edifici deth Parc de Visualizacion de Bossòst.
Eth concors public dera fasa I dera reforma dera bastissa deth Parc de Visualizacion de Bossòst gessec publicat eth passat dia 22 d'agost en Diari Oficiau dera Generalitat de Catalonha. Eth plec de clausules qu'an de regir era tramitacion d'aguest concors public entara contractacion des trabalhs siguec aprovat eth passat dia 4 d'agost peth Conselh de Govèrn deth Conselh Generau. Atau madeish, eth tèrme d'execucion serà de sies mesi e supausarà ua inversion de 547994'58 èuros damb IVA includit.

Ua excavadora queiguec, ager tà meddia, sus dus veïculs parcats ena avenguda Garona. Era maquina circulaue peth camin deth dessús e, segontes hònts deth portavotz des Mossos d'esquadra, era encausa poirie auer estat un descuet deth conductor dera catadora que dèc negatiu ena pròva d'alcoòlemia. Un Range Rover e un Renault Megane demorèren complètament des·hèti talaments coma mòstre era fotografia.

En seteme s'inície era sason de caça ena Val Aran.
Eth Diari Oficiau dera Generalitat de Catalonha publiquèc, eth passat 21 d'agost, era aprobacion deth Plan Tecnic de Gestion Cinegetica dera Val d'Aran entara sason 2003/2004. Enguan era sason de caça menor començarà a compdar deth pròplèu dia 29 de seteme e finalizarà eth 4 de gèr de 2004. Eth nombre maxim de pèces per caçaire e dia serà de quate e es espècies autorizades son: era perditz ròia, era perditz chèrra, eth faisan, era paloma, era lèbe, era aguinèu, era griua e era agaça. Entad açò qu'ei ara caça major, era deth sanglièr començarà a compdar deth 21 de seteme enquiar 1 de hereuèr de 2004. Atau madeish, deth 7 de seteme enquiath 2 de noveme 105 isards poiràn èster caçats laguens dera zòna de caça contarotlada (ZCC). Era deth cabiròu que comencèc eth passat junhsèga e finalizarà eth 20 de seteme dispausarà de 45 exemplars ath laguens dera ZCC e 200 exemplars de cèrvi, der 1 ath 8 d'octobre. Es permisi deth cèrvi seràn valids sonque tà caçar laguens deth tèrme municipau deth caçaire.

Agenda.
DANCES E MUSICA EN ARAN. Vielha. Deman entàs 20'30 ena plaça dera glèisa, actuacion de dances tradicionaus a cargue des Fradins de Vielha. Les Tardes de gresca, deman dimenge a compdar des 17'00 ores. Arties. Tardes de gresca, deman dimenge a compdar des 19'00 ores. Vielha. Eth pròplèu diuendres a compdar des 22'00 ores, darrèra actuacion deth Romanic Musicau a cargue dera Corau Nèlius, ena glèisa Sant Miquèu de Vielha.

EXPOSICIONS. Vielha. Exposicion de Fernando Alonso ena sala d'exposicions dera Caixa Catalunya enquia deman. CORSES. Val d'Aran. Deman se celèbre era VIIau. edicion dera Corsa e caminada des 15 pòbles ena modalitat de 1/2 marathon e era caminada de 14, 16 e 21 Km atau coma era IVau. deth Trofèu Infantil Roland Giné.

Servicis.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA BURÈU. TORISME VIELHA. CORRÈUS. NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.
AUÉ.
EDITE: PREMSA CATALANA S.A. ELABORACIÓN: GRUPCAT.

AUÉ.

DISSABTE, 30 D'AGOST DE 2003.

III.
CASTIÈRO.

CASTIÈRO.

Pendent cinc dies visitaràn e gaudiràn deth parçan.
Aran e Kotel s'afraien pera sua similituda.
Redaccion BETREN.
Quauqui cargues dera administracion de Kotel (Bulgària) arribèren dimèrcles passat ena Val d'Aran damb motiu de cercar collaboracion per part deth Conselh Generau sus ahèrs toristics. Kotel ei un municipi de Bulgària de 858 quilomètres quarrats e 25000 abitants plaçat enter es Valcans e era Mar Nera. Dempús dera IIau. Guèrra Mondiau er estat siguec absorvit pes socialistes e en 1989 s'implantèc era democràcia. Açò provoquèc un escambi important donc passèc d'èster public ara privatizacion. Ara sagen de daurir-se ath torisme per'mor qu'abantes ère barrat enter es païsi socialistes. Aguest municipi ei en un procès d'aprenedissatge entad açò qu'ei ath sector toristic e çò que vòlen apréner ei coma crear un organisme que les promocione ena rèsta d'euròpa. Pendent es cinc dies deth sòn sejorn visitaràn e coneisheràn era estructura de govèrn, es infraestructures e era manèra de hèr des aranesi, enter d'autes causes, entà atau aplicar-les ena sua localitat. Un des atractius de Kotel son es resèrves de caça acotades.

AUÉ.

Es semafòrs que regularàn era entrada o arturada des veïculs de naut tonatge en tunèl de Vielha.

Es semafors tà camions en tunèl de Vielha foncionaràn en seteme.
S'an abilitat tres parcatges, un ena boca sud tà 40 veïculs pesants e dus ena nòrd damb capacitat tà 42.
Redaccion VIELHA.
Eth nau sistèma de regulacion entà veïculs de naut tonatge se meterà en foncionament a mejans de seteme segontes informèc eth Servici Catalan de Transit (SCT). Er objectiu d'aguest metòde ei regular eth passatge de camions en tot dar-les pas alternatiu e atau esvitar que se'n poguen crotzar dus laguens deth tunèl de Vielha. Enquia ara, se consideraue perilhós que se produsisse un accident pr'amor dera estretor d'aguest pas sosterranh. Ara, es torismes s'auràn de demorar tanben de manèra alternativa, autant ena boca nòrd coma ena sud d'aguest passatge, pendent eth temps qu'es veïculs de naut tonatge agen eth sòn semafor en verd. Ei a díder, quan es camions arturadi en parcatge abilitat ena boca sud, damb capacitat tà 40 camions, agen eth semafor en verd tà contunhar direccion Vielha, era rèsta de transit que circule pera N-230 ena madeisha direccion se traparà en madeish punt a on ei eth parcatge damb un semafor en vermelh, en tot arturar-se atau en miei dera nacionau. Açò facilitarà era incorporacion de camions ena carretèra en tot qu'es auti torismes que van en sentit contrari circularàn damb normalitat enquia que non se tornen a méter en verd es semafors des parcatges de camions dera boca nòrd. Ena boca nòrd tanben s'an abilitat dus parcatges damb capacitat entà 18 e 24 camions respectivament. Aguest sistèma compòrte era installacion de nau semafors, dus pannèus de messatges variables, tres d'informacion deth temps de demora en cada parcatge e dues cameres de television en cadua des gessudes deth tunèl tà contarotlar que cap de camion se saute eth semafor en vermelh. Cau remercar qu'er acreishement de transit de camions, ath torn de 600 per dia, provòque ua preocupacion as aranesi per'mor que ven miaçat eth torisme. Er implantament d'aguest nau sistèma de seguretat pòt portar arturades en andús costat deth tunèl en tot repercutir, en certana mesura, ath torisme.

LAIRISSA.

CASTIÈRO.

Aran met a disposicion deth torisme eth sòn auviatge minaire.
Redaccion ARRES.
Eth Conselh Generau dauric dimèrcles passat ath torisme era Mina Victòria plaçada en municipi d'Arres. Aguesta inciativa sage d'incorporar un element mès, dempús d'auer reabilitat era Fabrica dera Lan e era Mòla de Saladú, entà promòir eth torisme industriau laguens des prepauses abituaus dera Val. Aguesta ei era prumèra des mines der auviatge minaire aranés que se pòt visitar. Era Mina Victòria aufrís era possibilitat d'entrar ena mina e revíuer era forma coma trabalhauen es minaires, ath delà de descurbir un paisatge susprenent e conéisher era fauna e flòra autoctòna. Aguest nau atractiu toristic prevé un itinerari circular damb gessuda e arribada ena Bassa d'Arres.

Era seleccion de patinatge artistic realizarà eth sòn stage en Vielha.
Redaccion VIELHA.
Dus aranesi, Marc Gironella e Juan I. Legaz, preneràn part en stage que realizarà, der 1 ath 6 de seteme en Palai de Gèu de Vielha, era seleccion espanhòla de patinatge artistic. Aguest entrenament servirà entà qu'es tecnics poguen comprovar er estat des patinadors dempús dera sason d'ostiu. Aguesti dus patinadors de 17 e 16 ans an un plan important palmarés. Gironella siguec campion d'espanha en 2002 e Legaz ac a artenhut enguan.

AUÉ.

DISSABTE, 30 D'AGOST DE 2003.

IV.
MUSÈU D'ARAN.

Ara que i èm.
Jusèp Lois Sans.

Hemnes.
MUSÈU D'ARAN.

Es portalades, es pintures muraus son quauqui des elements artistics qu'a era Rota Romanica d'Aran.

Era Rota Romanica d'Aran un atractiu toristic mès.
Victòria Garcia VAL D'ARAN.

"Era Rota Romanica d'Aran ei tanben un producte de consum culturau per part des aranesi" manifestèc eth Tecnic de Patrimoni Culturau.
Era istòria mos a deishat un testimoniatge artistic deth romanic complèt e variat en Aran. Dejà hè tres ans qu'er airau de Patrimòni Culturau deth Conselh Generau creèc era Rota Romanica d'Aran coma un atractiu toristic mès deth parçan. Aguesta iniciatiua qu'a coma principau objectiu era promocion der auviatge romanic aranés includís un servici de guides culturaus tà poder aufrir ua visita comentada de cadua des 15 glèises que conformen aguesta rota. Enguan ei eth prumèr còp en qu'era rota se manten activa pendent tot er an, "açò ei pr'amor dera sua demana toristica" expausèc Toni Llanes, Tecnic de Patrimòni Culturau. Llanes higec que "de dempús prumeries d'an e enquia darrèrs de junhsèga dejà portam es 6000 visites que s'artenheren pendent eth prumèr an". Aguesta rota que s'inicièc eth passat dia 22 de junhsèga serà vigenta enquiath pròplèu 30 de seteme. Cau díder que pendent tot er an son dubèrtes es glèises de Bossòst, Vielha e Salardú. Es autes glèises, tà èster visitades dehòra des mesi d'ostiu, s'an de contractar a trauèrs deth telefon. E pendent er ostiu ua guida serà enes glèises en tot seguir uns oraris mercadi. A compdar des 10'30 ores ena glèisa de Bossòst, Escunhau e Gausac; tàs 12' 00 ores ena de Vilac, Tredòs e Betren e enes d'Arties, Unha e Vilamòs a compdar des 17'00 ores. Eth prètz serà d'1,5 èuros per persona o d'1 èuro s'ei en grop. Era dimension artistica, era representativitat istorica e era situacion territoriau an estat es critèris de seleccion d'aguesti temples. Es elements arquitectonics mès subergessents son es portalades a on s'i distingissen es dues o tres escòles romaniques, es batiaderes, es crismons atau coma es escultures deth Crist de Salardú, deth Crist de Mijaran, era Mair de Diu de Casau o era Vèrge des Nhèus de Betlan.

En plea guèrra d'Irak, en mes d'abriu de 2003, enes Estats Units s'a publicat un libre adreçat as hemnes americanes entà "desvelhar era hemna francesa que dromís en sòn interior". Se n'an venut mès de 20.000 exemplars. Era francofonia desvolope estratègies tà pervíuer en aguest procès que la hè desparéisher deuant de mòdes mès potentes coma era americana. Un des simbèus dera Republique a estat de tostemp ua hemna aperada Marianna, representada tot soent armada e damb casc. Eth manuau ditz: "Ei rare qu'ua americana age era capacitat de díder non, de refusar lo que sigue que non li interèsse, ja sigue un pantalon, un òme o es darrères tendéncies dera mòda; es franceses òc". Es hemnes araneses an auut tostemp aguesta capacitat. Era òbra matise qu'era hemna francesa ei "ua des estèles deth panteon dera beresa e dera fòrça femenina,... ua esséncia, ua manèra d'èster, un estat d'esperit". Ei apuprètz ce que s'a dit de Marianna ath long deth temps. Ei que totes es hemnes son atau o melhor dit, i a hemnes atau per tot, sense que calgue qualificar-les de franceses. Era autora ditz qu'era hemna francesa sap afirmar-se, cultivarse, profitar des petiti plasers dera vida, primar era qualitat peth dessús dera quantitat, prener-se eth temps de hèr es causes. Es hemnes occitanes dera edat mieja ja èren atau. Que non mos parlen ara de franceses. Era sobèrbia jacobina ei tan fòrta que pren qualitats inerentes ar èster uman e les limite ath sòn interès. Entath mèn gust, es melhors son es hemnes catalanes der escultor Arístides Maillol de popes redones e anques amples que tan ben sabie representar e naturauments era hemna occitana trabalhadora e combativa, per'mor qu'era istòria la n'a tornada. E en generau totes,...

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

DETH PAOM E ER ARANES

Article del diputat Francesc X. Boya sobre la situació de l'ús social de l'aranès a la Val

Er optimisme deth paom ei inaudit. Quan hestege, ei capable de desbrembà-se qu'era sua supervivéncia depen des sòns reflèxes e des sòns sentits, dauant deth posible atac deth depredador o eth tir d'un braconièr. De hèt, en aguest moment doç deth hesteg, ei quan eth caçaire adret a opcions de caçar eth paom mascle, aucupat en mostrar es mielhors plumes e en hèr eth cant guturau damb eth quau preten impressionar.
Non sabem massa ben se a qui a d'impressionar eth discors de quauqui responsables dera lengua e era cultura aranesa que, contunhament, hèn cants de paom en tot explicar eth miracle der aranés e era sua supervivéncia. Ath delà, ac hèn dam bua cèrta complicitat servila entre lengua e torisme, que semble a de garantir era nòsta supervivencia lingüística, damb recorsi que vieràn d'aguesta cuadratura deth cercle, segurament, ar estil deth modèl balear, a on er aleman e er inglés ei en vies de hèr a hóner en archipèlag, tot çò que non age relacion damb aqueres comunautats lingüístiques. De hèt, en tot méter cada causa en sòn lòc, e arregraïnt ath torisme es mielhores deth nivèu de renda aranés, calerie demanà-se se, sense renonciar a un modèl economic que mos a portat benestar e dinèrs, non ei eth moment, de tornar a parlar en tèrmes toristics de quantitat o qualitat e per tant, de desvolopar un modèl que hèsque compatibla era activitat economica damb era existència d'un modèl sociau vertebrat que permete era pervivéncia dera identitat. Un concèpte pòc debatut e qu'aurie d'anar mès enlà des discorsi oficiaus e des nepotismes qu'aué an acabat hènt dera cutura 'oficiau' era unica mòstra d'un aparador, que ja non pòt amagar eth desencant en ua matèria qu'aurie agut d'èster, per prencipi, er objècte d'un gran pacte civiu. Ua alternatiua qu'ei, ath mèn enténer, era unica esperança de futur e que passarie per un gran pacte civil a favor dera cultura, damb un abast suficient coma tà generar energies e illusions sufissients tà superar es personalismes e manipulacions actuaus, en favor d'ua societat que se fornís tà préner eth protagonisme, en un ahèr, en quau non l'auesse agut de pèrder jamès. Malerosament, era situacion, non semble virar en aguest sens, e mès lèu, era feblesa e eth desencant des pògues estructures civiles, enfortís era politica personalista e dirigista qu'actuaument a prenut eth lòc ara iniciativa sociau e ara creacion culturau coma forma de revitalizar era nòsta cultura.
Es enquèstes mos placen simplament ath bòrd der escandiment culturau. Atau ac remèrque era enquèsta de Jordi Suïls, Àngel Huguet e Cecilio Lapresta, dera quau se'n despren qu'er usatge der aranés, a pasta entre es ans 1984 e eth 2000 a èster absoludament marginau en çò que toque ar us sociau, damb reduccions deth 35% respecte der an 1984 ena franja d'edat de 0-10 ans, e de 37% enes de 21 a 30 ans. Aquerò òc, puge eth mestreg instrumentau dera lengua, ei a líder, eth procès de latinizacions.
Non serie de mès que, mès enlà deth cant e era justificaccion, quauquarrés des era majoria absoluda de Conergéncia en Aran pendent tota ua decada, se pregúntese se i auie bèra auta politica culturau possibla. Era sua, damb recorsi e poder politic, aurà coma merit, aué-mos amiat ara desparicion silenciosa, e çò qu'ei piri, en tot morim, ena madeisha confusion deth mascle prepotent, pensam que hestejam damb un futur que sense ua naua política cultural, jamès auram.

Didíem adès qu'er aranés ei eth nòm que recep era lengua occitana ena Val d'Aran. Era lengua d'òc o occitan forme part deth grop de lengües romaniques (provinentes deth latin) e ei constituït per cinc grops dialectaus: eth provençau, eth lemosin, er auvernhàs, eth lengadocian e eth gascon. Donques ben, er aranés ei ua varianta deth dialècte gascon, eth mès aluenhat lingüisticament deth catalan. E ei que, a despiet de qu'er aranés e eth catalan mantien punts de contacte, non se pòden pas confóner. Es diferéncies entre andues lengües son sustot evidentes ena parla, tot e qu'ena escriptura tanben son ben visibles. D'un aute biais, maugrat qu'er aranés sigue oficiau e gaudisque de proteccion, es donades deth cens de 1996 non son pas guaire encoratjadores. Se ben eth 90 per cent dera poblacion dera Val d'Aran afirme que l'enten, sonque un 60 per cent lo sap liéger, en tot qu'eth percentatge des que lo saben escríuer se redusís a un 25 per cent.

Er aranés ei eth nòm que recep era lengua occitana ena Val d'aran.

Trauèssa de Restanca tà Colomèrs.
ATENCION! Traparatz informacion actualizada en Butlletí de Perill d'allaus que s'emet diariament.

ITINERARI 4: Trauèssa Restanca - Colomèrs.

Dificultat: mieja (BE  S2).
Desnivèu: 600 m.
Longitud: 7.1 km.

ATENCION! Traparatz informacion actualizada en Butlletí de Perill d'Allaus que s'emet diariament (www.meteocat.com).
Entà hèr era trauèssa d'aguesti dus refugis calerà superar dus còthi emblematics dera nòsta tèrra: Oelhacrestada (2480 m) e Caldes (2580 m). D'aguesta manèra deisharam un moment era vessant nòrd deth Pirenèu entà travessar es Lacs ribagorçans de Monges e Mangades. Traparam un paissatge rocalhós e sauvatge, especiaument ena petita val que puge a Oelhacrestada e ena trauèssa des lacs. Eth Pòrt de Caldes ei un shishau mès suau e ondulat.
Totun, ua trauèssa damb un aire aupin e uns paissatges variats qu'en cas de mau temps o visibilitat redusida pòt resultar molt compromesa.

Aguest itinerari se pòt realisar en quinsevol des dus sentits, aciu ac vam a descríuer dera Restanca a Colomèrs.
ACCÈS: Accedir tath refugi dera Restanca o Colomèrs seguint es itineraris Accès Refugis: Restanca o ben Accès Refugis: Colomèrs
ITINERARI ? EXPOSICION AS LAUEGI: En tot gésser deth refugi, er itinerari va a cercar era petita coma deth Lac deth Cap deth Pòrt (punt 3). Ei melhor gésser planejant pròp deth lac enquiara part baisha dera coma, entà evitar es pendents bèth viatge lauejoses que mos quèden ara esquèrra. Pendent er ascens, se pòden formar plaques as dus costats deth barranc. Des deth lac, er itinerari demore exposat as lauegi que baishen dera vessant S des Agulhes deth Montardo enquia arténher eth Coret de Oelhacrestada. Pendent er ascens equiath còth (4) era melhor opcion soent ei seguir era val peth miei, vigilant es petites plaques que se pòden formar ath cant des petits relèus. Es darrèrs mètres (5) soent sont ventejats, mès tanben se pòden formar sus-acumulacions inestables enes dus costats deth còth. Atencion sustot pendent eth descens, quan s'acostuma a hèr diagonaus entà mantíer era nautada e se pòden talhar plaques de vent.
Un còp superat eth petit còth (2480 m) er itinerari devare leugèrament. En passat s'an produsit accidents enes penents existentes sus er Estany de les Mangades (punt 7). Ei molt mès segur baishar enquiar Estany des Monges, trauessar enquiar Estany de les Mangades e des d'aquiu remontar es suaus penents entath Pòrt de Caldes (2580 m).
Enes prumèrs mètres deth descens deth pòrt, eth perilh pòth víer de bèth laueg que baishe dera vessant ombrèra (punt 8). Era val hè un planhèth damb uns lauets, e dempús tornaram a préner era penent entara Coma deth Pòrt de Caldes. En aguesta part der itinerari cap trauessar ua pala a on pòden auer plaques de vent dangeroses. Cau tier comde, passar d'un en un e damb totes es mesures de seguretat. A partir d'aciu er itinerari demore de nau exposat as lauegi de fusion o de nhèu recenta que pòden baishar pera vessant sud que demoren ara esquerra en sentit Restanca-Colomèrs e tanben as plaques de vent que soent se formen ath cant dret, mès ombrèr (9).

Prumèra part der itinerari d'ascens, gessent deth refugi en direccion tath lac (3). Es pendents pintades ena fòto son favorables ara formacion de plaques. Des deth refugi ei mès segur baishar un shinhau entath lac e dempús remontar era coma des de baish pera esquèrra.

Des deth Lac deth Cap deth Pòrt, er itinerari puge en direccion tath Còth de Oelhacrestada. En dies de calor, de fòrça insolacion o dempús de nheuades, pòden quèir lauegi pera vessant sud que demore ara esquèrra (4). Pròp deth còth (5) pòden formar-se plaques de vent especiaument en costat dret. 

Passat Oelhacrestada cau baishar tar Estany de Monges e d'aciu creuar tamb seguretat ar Estany  de les Mangades, ara esquerra.
Se non volem pèrder uns mètres de desnivèu mos veiram obligats a afrontar ues penents a on soent se formen plaques de vent que ja an produsit quaque accident mortau.

A partir der Estany de les Mangades s'inicia er ascens entar ampli Pòrt de Caldes. Es mètres tà ascendir son pògui (uns 200 m) e es penents son suaus e pòc dangeroses.

Part der itinerari dera part deth Cird de Colomèrs entre eth Pòrt de Caldes e eth refugi de Colomèrs. Non se tracte d'un sector fòrça dangerós, mès cau tier en compde beth lòc, especiaument per dejós des estanhets deth pòrt, quan er itinerari pren pendent e per fòrça cau travessar ues pales potenciaument lauejoses (8).

Unitat d'aran presente en Conselh Generau ua iniciatiua tà protegir eth paisatge aranés.

FRANCESC BOYA ALÓS, portavotz deth Grop d'Unitat d'Aran en Conselh Generau d'aran e EMILI SANLLEHY MEYA, Portavotz deth PRAG, ara empara de çò que dispause er art. 97.3 en relacion damb er art. 91.4 deth Reiau Decret 2568/86 de 28 de noveme, Reglament d'Organizacion e Foncionament de Regim Juridic des Entitats Locaus, sosmeten ara consideracion deth Plen, entath sòn debat e aprovacion, se s'escatz, era següenta MOCION.

Definim païsatge coma quinsevolh airau qu'includís autant es aspèctes naturaus coma es modeladi per òme e qu'an un reflèxe visuau en espaci. Ei a díder, eth païsatge resulte dera conjoncion dera dinamica deth mèdi naturau e dera gestion deth madeish amiada a tèrme per èster uman ath long deth temps. Se tracte dera manifestacion mès evidenta deth territòri.

Era grana transformacion socioeconomica qu'a patit era Val d'Aran ath long des darrèrs trenta ans a produsit importants cambis en païsatge a ua velocitat fòrça considerabla. Aguesti cambis an comportat, entre d'auti efèctes, ua estenuda desmesurada e pòc ordenada dera urbanizacion deth solèr.

Ei de besonh tier en compde er interès public deth païsatge, autant en sòn àmbit culturau, ecologic, ambientau e sociau. Aguest recors ei un component basic deth patrimòni naturau, culturau e istoric dera Val d'Aran, que contribuís ath benestar des que la gaudissen. Ath delà, resulte un element identitari de gran valor pr'amor que permet establir vincles entre er individu e eth territòri.

Era gestion deth païsatge a d'orientar-se ara conservacion e mantenement des aspèctes significatius e caracteristics dera Val d'Aran, conseqüéncia dera sua configuracion naturau e activitat umana tradicionau. Ei de besonh gestionar alavetz des d'ua perspectiva de desvolopament sostenible, entà garantizar eth mantenement constant deth paisatge e amiar earmonizar es cambis costadi pera conjoncion des procèssi sociaus, economics e ambientaus que faussegen eth païsatge (auanç deth bòsc e matàs a còsta des prats, bastisses en solèr rurau, abandon de peisheus e trabalhs de dalh damb era conseqüenta pèrta de valor estetica, colonizacion per mates e èrbes de ribèra es lhets d'arrius en tot pèrder visibilitat e atractiu, sustitucion dera antropizacion rurau deth païsatge per ua auta de caractèr toristic...).

Es dus grani esturments damb es que se compde entà garantir aguesta gestion son era Lei deth Païsatge (Llei 8/2005 de 8 de juny de Protecció, gestió i ordenació del Paisatge) e eth Convèni Europèu deth Païsatge (Floréncia, 2000), eth quau prebotge politiques de païsatge e plantege eth besonh de protegir, ordenar e gestionar es païsatges d'euròpa des d'era corresponsabilitat de toti es agents deth territòri e der ensem dera ciutadania.

Atau donques, un viatge argumentadi eth valor e eth pes especific deth païsatge laguens der encastre dera Val d'Aran, s'amie a tèrme era prepausa que seguís:

PREPAUSA D'aCÒRD:

1.- Redaccion deth Catalòg deth Païsatge d'Aran, entenut (segontes definís era Lei deth Païsatge, Llei 8/2005 de 8 de juny de Protecció, gestió i ordenació del Païsatge), coma eth document de caractèr descriptiu e prospectiu que determine era tipologia des diuèrsi païsatges, n'identifique es sòns valors e eth sòn estat de conservacion e ne prepause es objectius de qualitat a complir.
Es contenguts minims qu'an de formar part d'aguest Catalòg, en tot seguir es indicacions dera Lei deth Païsatge (Llei 8/2005 de 8 de juny de Protecció, gestió i ordenació del Païsatge), son:

Er inventari des valors païsatgistiques presentes en airau que correspon. Alistament des activitats e des procèssi qu'incidissen o an incidit de forma mès evidenta ena configuracion actuau deth païsatge.
Era indicacion des principaus recorruts e airaus desde es que se percep eth païsatge (conquèst visuau?).
Era delimitacion des unitats de païsatge coerentes sus es que sigue d'aplicacion un regim especific de proteccion, gestion o ordenacion, segontes es tèrmes qu'establís er article 6 dera nomentada Lei deth Païsatge.
Era definicion des objectius de qualitat païsatgistica entà cada unitat de païsatge.
Era prepausa de mesures e accions de besonh entà arténher es objectius de qualitat païsatgistica.

2.- Amiada a tèrme, amassa damb es Ajuntaments dera Val d'Aran, dera redaccion dera Carta deth Païsatge, en tot enténer coma Carta deth Païsatge eth document qu'actue coma esturment de concertacion d'estratègies entre es agents publics e es privadi entà acomplir actuacions de proteccion, gestion e ordenacion deth païsatge qu'agen per objectiu mantier-ne es sues valors.

Aran, 10 d'abriu deth 2006.

Francesc X. Boya Alós, Emili Sanllehy Meya, Conselhèr, Conselhèr.



AUÉ.
SUPLEMENT SETMANAU DETH DIARI.

DISSABTE 6 DE SETEME DE 2003 N. 78.

UA demane mès representacion de poder enes organismes deth govèrn.
CDA defense qu'era representativitat des membres la dicte era normativa vigenta.
Liuraràn era placa d'òr deth Conselh a Francisco Medialdea Rodríguez.

AUÉ.

Ena sedença governamentau d'Arròs s'amassèren en session plenària toti es Conselhèrs deth Conselh Generau.

Victòria Garcia Arròs (MARCATOSA).
Unitat d'Aran manifestèc, dimèrcles passat ena session plenària d'Arròs, era sua disconformitat en despartiment de membres qu'an de formar part, autant deth Conselh Generau de Montanha coma dera Comission Territoriau d'Urbanisme dera Val d'Aran e dera Mixta Generalitat-Conselh Generau. Eth conselhèr ena oposicion, Francesc Boya, didec qu'eth despartiment non ei equitatiu e reclamèc mès representacion "aumens dus membres dera oposicion ena Comission Mixta de traspassi". Cau díder qu'UA demane era madeisha representacion qu'auec era oposicion ena darrèra legislatura, dus conselhèrs. Pera sua part eth Sindic d'Aran, Carlos Barrera, responèc en tot díder que çò qu'establís era normativa ei qu'era equipa de govèrn age era majoria enes organismes restacats damb eth Conselh Generau. Barrera volec remercar qu'ena darrèra legislatura s'incorporèc mès representacion per part dera oposicion e cataloguèc eth sòn comportament de patètic. "Ara, encara qu'era oposicion age ua auta volontat volem qu'es causes se hèsquen coma mèrque eth reglament" higec Barrera. Ena Casa deth Senhor d'Arròs sigueren aprovades, per unanimitat, era sollicitud de cession deth terren deth Parc de Pompièrs de Vielha e era acceptacion dera cession dera titularitat des refugis de nauta montanha. Atau madeish, en plen tanben s'aprovèc per unanimitat eth liurament dera placa d'òr deth Conselh ath pompièr mòrt era darrèra setmana en accident de transit, Francisco Medialdea Rodríguez. Ei previst qu'eth pròplèu dia 5 de deseme, Santa Barbara patrona des Pompièrs, sigue autrejada ara familha deth Pompièr aguesta distincion.

Demoren servir enter 1700 e 1800 cubèrts ena IVau. Mòstra Gastronomica.

Era Val d'Aran acuelh, eth pròplèu 13 e 14 de seteme, era Vuelta Ciclista a España.

AUÉ.

DISSABTE, 6 DE SETEME DE 2003.

II.

Aran premanís era IVau. Mòstra Gastronomica dera Codina Aranesa.
Un an més eth lit ei eth producte autòcton escuelhut e sus eth quau es restauradors elaboraràn es menus.
Redaccion VIELHA (Castièro).
Per quatau an consecutiu Torisme Val d'Aran, eth Grèmi d'Ostalaria dera Val d'Aran e eth Conselh Generau d'Aran organizen era Mòstra Gastronomica de Codina Aranesa. Pendent totes es dimenjades, a compdar deth 19 de seteme e enquiath 19 d'octobre, ua vintea de restaurants aranesi participen damb er objectiu de mostrar quauqu'un des plats tradicionaus, atau coma innovacions qu'es restauradors premanissen en uns menús especiaus. Un an mès eth lit ei er hiu conductor dera mòstra per'mor que segontes eth Director de Torisme Val d'Aran, Manèl Español "ei un producte diferenciau dera nòsta caultura". Español higec "sajam d'institucionalizar un producte entà qu'era gent quan vengue mos identifique. Volem mercar ua diferéncia damb uns auti territòris qu'an mòstres gastronomiques". Atau madeish, tà facilitar era assisténcia ara mòstra s'an premanit paquets toristics qu'inclodissen dues nets d'otèl e dus dinars o sopars en quauque des restaurants participaires. Español, ena arròda de premsa aufrida dimars passat amassa damb eth Conselhèr de Torisme Víctor Leon, didec que "se demore suberpassar es 1340 cubèrts e es 34 paquets venuts est'an passat". Cau díder tanben qu'enguan an acreishut en dus es restaurants que i participen. Per un aute costat, autant eth Grèmi coma Torisme Val d'Aran damb aguesta iniciatiua vòlen hèr a conéisher e informar sus eth nòste territòri, ei a díder, promocionar era Val d'Aran.

Bracs. Èxit de participacion ena VIIau. Corsa e Caminada des 15 pòbles.
Era VIIau. edicion dera Corsa e Caminada des 15 pòbles artenhec, dimenge passat, un èxit de participacion en ua jornada ena quau es bromes heren acte de preséncia. Un totau de 300 persones correren era 1/2 marathon, mès de 194 era caminada de 14, 16 e 21 quilomètres e uns 18 mainatges era IVau. edicion dera Corsa Jovenil Trofèu Roland Giné. Cau remercar qu'en memòria deth pompièr mòrt pendent aquera setmana, es membres dera organizacion portauen un braçalet nere e qu'en cadua des gessudes se hec ua minuta de silènci. Es guanhadors dera mieja marathon sigueren ena categoria masculina José Gras, dera seleccion catalana, e Agnes Riera ena femenina. Rebrembar qu'er objectiu d'aguesta corsa e caminada ei hèr a conéisher es pòbles pes quaus passe, ath delà de potenciar eth camin reiau, via qu'anticament s'utilizaue entà anar d'un pòble tà un aute.

Es dimenjades deth 19 de seteme ath 19 d'octobre.

Manèl Español e Víctor Leon ena arròda de premsa de dimars.

AUÉ.

OPINION
Figurants anonci publicitàri.

Empresa publicitària desumanizada.
Ua catorzea d'aranesi prestèrem era nòsta imatge eth passat dia 29 d'agost entà hèr de figurants en un anonci publicitari d'ua empresa idroelectrica. Eth lòc escuelhut siguec un planèr entornejat de petiti arrius e un pish. Un còp finalizat eth nòste trabalh mos mostrèrem decepcionats e frustats dauant des hèts susvenguts pendent tot eth rodatge. Per açò mos queisham pr'amor que: 
1. En un principi se mos prometec un salari de 125 èuros en brut. Auérem de signar un contracte e ua huelha conforme se mos retenguie, en concèpte d'IRPF, 25 èuros. Nosati pensam qu'aguesta manèra de hèr non ei legau. Un de nosati perdec es sabates e non sigueren dignes d'abonar er impòrt totau. 2. Manca d'informacion sus quin ère eth trabalh qu'anàuem a desvolopar e quina ère era idia der anonci. Mos n'assabentèrem pr'amor des modèus professionaus que tanben i trabalhauen. 3. Es condicions de trabalh sigueren desastroses. Ei a dider, passèrem heired per'mor dera incoeréncia enter era ròba que portàuem e era temperatura existenta en parçan. As modèus se les caperaue damb ua hlatsada e a nosati qu'auérem de crotzar er arriu, e que bèth un s'i calec ath laguens, mos tengueren banhats. 4. Se mos prometec que tàs 2 dera tarde dinaríem en un restaurant e que tàs 4 arribaríem en Vielha. Mès, non mingèrem en restaurant senon que damb un enterpan auérem de tier enquias sies en rodatge tà posteriorament baishar a pè entà anar a cercar eth bus de tornada. Arribèrem tàs ueit.

Ges a concors public era melhora dera pista de Prüedo.
Eth Diari Oficiau dera Generalitat de Catalonha (DOGC) publiquèc eth passat dijaus era licitacion deth trabalh de melhora dera pista de Prüedo. Aguest trabalh aurà un tèrme d'execucion de dus mesi e eth Conselh Generau a supausat un pressupòst de 127524 èuros. Es empreses interessades en presentar ua prepausa an 13 dies naturaus posteriors ara publicacion deth madeish en DOGC.
NOTARIA. RECAPTACION IMPÒSTI. MUSEU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.
EDITE: PREMSA CATALANA S.A. ELABORACIÓN: GRUP CAT.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'eSQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS.
AUÉ.

DISSABTE, 6 DE SETEME DE 2003.

III.
CASTIÈRO.

CASTIÈRO.

CDA ditz qu'Aubèrt non compde damb es permisi.

Eth plen de Vielha apròve plans urbanistics.
Redaccion VIELHA.
Eth plen der Ajuntament de Vielha e Mijaran celebrat dijaus passat aprovèc damb es vòts en contra des membres de CDA eth plan de melhora urbana, plan especiau 1 d'Aubèrt. Eth còsso de Convergéncia Democratica Aranesa, Pau Perdices, rasoèc eth sòn vòt desfavorable en tot díder qu'aguesti quaranta dus abitatges previsti "non compden damb es corresponents permisi deth consistòri ne era autorizacion dera Comission Territoriau d'Urbanisme". Pera sua part, er alcalde de Vielha, Joan Riu, manifestèc qu'aguesti dus informes dejà son aprovats mès "èm condicionats ar informe de carretères deth Ministèri de Foment". Per una aute costat, ena session plenària tanben s'aprovèc per unanimitat eth tèxte rehonut dera modificacion des normes subsidiàries deth planejament dera Val d'Aran numerò quaranta tres tanhents ath nuclèu urban de Gausac. Aguesta modificacion permeterà legalizar es viuendes previstes en aguesta zòna nomentada Varicauva.

Eth Tour de França passèc peth municipi de Bossòst eth passat dia 20 de junhsèga.

CARLOS SÁNCHEZ.

Torisme Val d'Aran posse es dimenjades deth mes de seteme.
Era Vuelta Ciclista a España e era concentracion internacionau de mòtos BMW Ryders son quauqui des pròplèus eveniments.
Redaccion VIELHA.
Er organisme Torisme Val d'Aran, qu'ath delà de promocionar eth torisme met er esfòrç en possar eth sòn desasoament, a apostat pera organizacion de desparières activitats entàs dimenjades d'aguest seteme. Atau, entara pròplèu dimenjada ei prevista era arribada dera Vuelta Ciclista a España. Eth dissabte dia 13 finalizarà en Beret era ueitau estapa damb gessuda de Cauterets. Eth madeish dia, es organizadors dera Vuelta amien entà Vielha er espectacle de manuquetes mès gran deth mon que serà de franc e aurà lòc en IES Garona a compdar des 20 ores. Tota era mainadèra que i assistisque poirà calar-se en un mon de fantasia en tot víuer estonantes aventures damb Yoco, Quicky e Ciclón. Tanben i aurà personatges deth guinhòl coma era maishanta bruisha, era princessa, eth prince, eth rei e eth drac enter d'auti. Dimenge dia 14, dempús de dromir tota era caravana publicitària ena Val d'Aran, gesserà dera plaça Generalitat de Vielha era nauau estapa damb arribada en Pòrt d'envalira. Eth peloton passarà neutralizat pera Avda. Alcalde Calbetò Barra, Avda. Castièro e Avda. Pas d'Arró entà préner era gessuda lançada des de dauant deth complèxe Elurra, que compdarà coma eth quilomètre zèro. Per un aute costat, tanben ei previst entàs pròplèu dimenjades ua concentracion de mòtos BMW Ryders, era Copa Catalana BTT Internacionau 2003 e era marathon de montanha, Aupine Running Meeting.

PUJÒLO.

Inauguren eth cors 2003-2004 dera Escòla de Tecnics Esportius.
Redaccion SALARDÚ.
Era inauguracion deth cors 2003-2004 dera Escòla de Tecnics Esportius de Salardú auec lòc ager, ena madeisha, damb era preséncia dera Conselhèra Mercedes Delaurens. Cau díder qu'aguesti corsi son estudis de Formacion Professionau reglada de regim especiau e s'impartissen en desparièrs blòcs. Eth cors d'enguan s'iniciarà damb eth blòc comun de prumèr nivèu e ei previst que se n'impartisquen 22. Era especialitat d'espòrts d'iuèrn, ena quau se i trapen er esquí aupin, hons e snowboard, e era especialitat en montanha, que compde damb barrancs, escalada e esquí de nauta montanha, son es dues especialitats que desvolope aguesta escòla.

Eth nau President dera Deputacion de Lhèida, Isidre Gavin, s'amassèc dissabte passat ena Casa deth Senhor d'Arròs en ua visita institucionau damb eth Sindic d'Aran, Carlos Barrera, e toti es alcaldes des municipis dera Val d'Aran.

AUÉ.

DISSABTE, 6 DE SETEME DE 2003.

IV.

Era naua pintura murau descurbida represente, en principi, as quate evangelistes.

Ara que i èm.
Jusèp Lois Sans.

Era canicula.

E

C.G.A.

Redaccion Aubèrt (MARCATOSA).

Eth còst d'acondicionament dera glèisa de Sant Martin supausarà 70.000 èuros que seràn assumits peth Conselh Generau e era EMD d'Aubèrt.
Acondicionen era glèisa d'Aubèrt.
Pendent eth passat mes de mai, ua equipa de restauradores especializades en pintura murau aranesa realizèren ues cates enes perbocats deth laguens dera glèisa de Sant Martin d'Aubèrt tà comprovar se s'i sauvauen rèstes pictoriques. Eth resultat demostrèc que sonque se conservaue pintura murau ena zòna dera absida e que corresponien, probablament, ath sègle XVIII. Ena zòna des capèles lateraus se descurbiren elements pictorics decoratius d'escassa relevància artistica. Posteriorament era incorporacion dera equipa de restauradores (Tdart) enes trabalhs d'adobament d'aguesta glèisa a demostrat qu'era superfícia de pintura murau ei mès estienuda de çò que se preveiguie. En arc presbiterau i a apareishut ua cimossa decorativa damb motius ornamentaus e actuaument s'i descurbissen imatges qu'en principi representen as quate evangelistes. Es trabalhs de restauracion comencèren pendent eth mes d'agost en tot trèir era cocha de caudia que curbie es pintures. Ath dejós d'aguesta s'an trapat dus casetons a on apareishen es evangelistes. Es trabalhs contunharàn damb era fixacion dera cocha pictorica. Es patologies constructives que presente era glèisa son manifèstes. Es principaus encauses d'aguest mau estat de conservacion son era hòrta preséncia d'umiditat e era manca de mantenement der edifici. Un aute aspècte preocupant ei era inestabilitat estructurau deth còr, pr'amor dera desseparacion progressiva des tirants respècte ath mur. Es intervencions que s'efectuèren ena glèisa en passat tanpòc an collaborat ena sua dignificacion, mès lèu ath contrari. Eth paredament de diuèrses capèles, es higuts de perbocats de mortèr Portland, enter d'autes, an estat elements qu'an acreishut eth mau estat de conservacion dera glèisa. Ei per açò que se haràn ua sòrta d'actuacions tà apraiarla. Eth còst supausarà 70000 èuros e seràn assumits en un 80% peth Conselh Generau e era rèsta pera EMD d'Aubèrt. Era Conselhèra de Cultura, Mercedes Delaurens, manifestèc qu'"eth govèrn aranés ei conscient qu'ua bona gestion der auviatge culturau a ua clara incidéncia ena dinamizacion sociau e economica deth territòri".

Era origina des mots ei tostemp dificila d'explicar. Eth toponim Vielha non a era sua rason damb ua vielha que viuie a on se trapen eth Nere e era Garona. Era ignorància ei atrevida. Quauque guida d'activitats quan passe damb es sòns clients peth deuant dera bòrda des d'Arrei, en Vilac, les explique qu'eth nòm se deu a qu'eth rei s'i arturèc a dromir. Er imaginari contribuís a transformar era istòria e açò ei divertit se survelham de non quèir ena simplicitat. Enes nòsti païsi era "canicula" non ei eth nòm desagradable deth darrèr d'un can, ne ua amassada de cans. Ei eth nòm qu'an es granes ones de calor que coma en mes d'agost que viem de passar a costat mès de mil mòrts diaris en França e qu'a metut en question eth sistèma sanitari francés. Era tragèdia a prenut eth nòm antic d'ua constellacion, era deth Gran Can qu'acompanhe ath caçaire Orion enes nets d'iuèrn e que conten era estela mès ludenta deth cèu (Sirius) e que quan apareish mèrque era arribada der ostiu. Es efèctes dera canicula s'an deishat sénter en tota Occitània; era Val d'Aran a patit ua sequèra sense precedents. Eth perilh de huec mos a tengut a toti en posicions de prudéncia, era Societat de Micologia qu'auie previst amassa damb eth Conselh Generau d'Aran ua exposicion sus misharnons aranesi entath 15 d'agost a auut d'anullar-la pr'amor qu'ère tot sec (est'an passat entara Mair de Diu d'Agost ja se n'auie cuelhut cents de quilòs). Ena Occitània der Exagon era agricultura a patit fòrça, eth milhòc e es cereals s'an cremat. Sonque eth vin poderà mantier un bon an. Deuant dera desgràcia, prevencion e bona cara. Eth nòm de canicula demorarà restacat ath desastre naturau en tot pèrder eth sòn sens originau.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.


AUÉ.
SUPLEMENT SETMANAU DETH DIARI.

DISSABTE 13 DE SETEME DE 2003 N. 79.

Ath torn de 550 escolans aranesi inícien deluns eth nau cors escolar.
Ajudes deth Conselh Generau entàs servicis de transpòrt escolar e minjador.

Enguan 260 escolaires deth Naut e Baish Aran utilizaràn eth servici de transpòrt.

.
AUÉ

Eth CEIP Garona de Vielha acuelh era estapa de primària en tot qu'en I.E.S. d'Aran se corse segondària.

Victòria Garcia Vielha (CASTIÈRO).
Un an mès, ath torn de 550 mainatges aranesi començaràn aguest deluns eth cors escolar dempús de dus mesi e miei de vacances. Enguan, ath parion qu'es auti ans, eth Conselh Generau aufrís ajudes enes servicis deth minjador e de tranpòrt escolar. Segontes era normativa, ad aguesti servicis s'i pòden acuélher toti es mainatges que non agen centre escolar ena localitat a on viuen, ei a díder, aguesti escolans an dret ara gratuïtat deth servici de minjador e de transpòrt. Totun, aqueri escolans que gaudissen d'escòla en sòn pòble pòden utilisar aguesti servicis en tot abonar un prètz rasoable. Ei prèvist qu'enguan eth prètz de minjador per mainatge e dia sigue apuprètz de 4'30 èuros e er abonament mesadèr entar autobús de 19,85 èuros per mainatge e dia. Segontes hònts deth Conselh Generau aguesti dus servicis acreishen an darrèr an pr'amor der increment dera immigracion. Un totau de 120 escolans provenents deth Naut Aran e 140 deth Baish Aran dera estapa primària passaràn tar IES d'Aran tà contunhar damb es sòns estudis de segondària. Atau madeish, eth Conselh Generau tanben aufrís as mainatges qu'empleguen eth servici de minjador activitats ludiques que van des de talhèrs de dança, manualitats, concorsi de pintura o literaris, a competicions esportiues. De un auta faiçon, es familhes qu'agen problèmes socioeconomics pòden acuelher-se a bèques tà poder auer dret ara gratuïtat autant deth servici de minjador coma deth de transpòrt escolar. Es familhes que volguen artenherla auràn de méter-se en contacte damb Benèster Sociau deth Conselh a on se les facilitarà era informacion de besonh entà iniciar es tramits avientes.

Un airau de 400 mètres quarrats dedicat ara estetica en complèxe ludicotermau de Les.

Era Val d'Aran acuelh aguesta dimenjada era "Vuelta Ciclista a España" 2003.

AUÉ.

DISSABTE, 13 DE SETEME DE 2003.

Agranissen eth centre termau de Les damb un nau airau d'estetica.
Arunan que se dauric aguest centre e des d'alavetz un totau de 10.000 persones an visitat es sues installacions.
Redaccion LES (Quate Lòcs).
Eth centre termau deth municipi de Les agranís es sues installacions, a compdar deth 15 d'octobre e enquiath 4 de deseme, entà bastir un nau airau d'estetica d'uns 400 mètres quarrats. Aguesti trabalhs s'amien a tèrme un an dempús dera dubertura d'aguest complèxe ludicotermau. Eth nau espaci compdarà damb ueit naues cabines entà poder-i realizar desparièrs tractaments de beresa e de salut, ath delà de doches aperades piton (aigua a presion), trons UVA e tractaments damb limorques en banhères, enter d'autes prestacions. Er objectiu d'aguest agrandiment, que se harà ath laguens dera actuau bastissa, ei aufrir un ventalh mès ampli de tractaments, autant faciaus coma corporaus. De un auta faiçon, de dempús arunan que se dauric aguest centre termau an passat pes sues installacions ath torn d'ues 10000 persones provenentes de desparièrs punts de Catalonha, País Vasc, País Valencian e, en mens quantitat, de França. Cau remercar qu'aguest espaci ludicotermau ei basat ena aigua sulfurosa que ges enes entorns der establiment a ua temperatura de mès de 30 grads, un debit de 16.000 litres era ora e que se cuelh a 300 mètres de prigondor. Era aigua ei enriquida en silici e acompanhada de gas sulfidric en dissolucion, çò que provòque aguesta flaira caracteristica. Es installacions dispausen de piscines de recuperacion damb monitor, spas a desparières temperatures, pediluvi e reflexoteràpia enter d'autes.

Bracs. Ensenhament convòque es pròves d'accès as corsi dera Escòla de Salardú.
Eth Departament d'Ensenhament a convocat es pròves especifiques d'accès ara especialitat de montanha e escalada dera Escòla de Tecnics Esportius deth Conselh Generau. Era pròva corresponenta ath prumèr nivèu enes especialitats d'espòrts de montanha e escalada constarà de dues parts. Era prumèra, a on es aspirants auràn de demostrar auer era condicion fisica indispensabla e, era dusau, compausada per exercicis que permeteràn avalorar es abilitats pròpries dera especialitat. Era pròva que correspon ath dusau nivèu enes especialitats de baishada de barrancs e montanha mieja tanben constarà de dues parts. Ua, comuna tà totes es especialitats des espòrts de montanha e escalada e, ua auta, especifica tà cadua des especialitats. Eth tèrme d'inscripcion tàs pròves siguec daurit, ena Escòla de Tecnics de Salardú, eth passat 8 e se barrarà eth dia 17 de seteme. Atau madeish, es listats damb eth nòm des persones admetudes o excludides se publicaràn eth pròplèu 22 de seteme en taulèu d'anoncis deth centre e ena plana web www.eteva.org. Eth dia 1 d'octobre tàs 19 ores, ena sala d'actes dera Escòla, se realizarà er acte de presentacion e comunicacion dera data dera pròva. Cau díder qu'eth desvolopament d'aguestes pròves aurà lòc, pendent era setmana deth 2 ath 5 d'octobre, en zònes de montanha d'Aran e era publicacion des resultats definitus serà abantes deth 17 d'octobre.

Uns 400 mètres quarrats destinats ad aguest nau airau.

Eth laguens des installacions des Tèrmes Baronia de Les.

AUÉ.

OPINION.
Magda Fraga.
Carta d'arregraïment .
En nòm pròpri e de tota era familha voi hèr arribar eth mès prigond arregraïment peth supòrt afectiu balhat en aguesti moments de pèrta a toti es aranesi que mos acompanhèren entà dar eth darrèr adiu a Paco. De manèra fòrça especiau, e des de çò mès prohond deth mèn còr, a toti es Pompièrs d'Aran, qu'an estat ath nòste cant. E de faiçon particulara a Joan Canalias e a Fran Cardeñes. Non pogui desbrembar a Ñaño, qu'en tot moment m'a emparat, e a qui voi hèr a saber que sò damb eth. Tanben a toti es parcs de pompièrs des desparièrs parçans de Catalunya, a on Paco a deishat grani amics e companhs. Arregraïr eth supòrt presenciau e afectiu deth Sindic d'Aran, Carlos Barrera, e eth de totes es institucions dera Val d'Aran e de dehòra. E entà finalizar, dar es gràcies as mèns companhs der Espitau Val d'Aran, e de manèra especiau a Ana.

AUÉ.
EDITE: PREMSA CATALANA S.A. ELABORACIÓN: GRUP CAT news@grupcat.com.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS. NOTARIA. RECAPTACION IMPÒSTI. MUSEU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 13 DE SETEME DE 2003.

III.
CASTIÈRO.

MARCATOSA.

Apròven era creacion d'ua naua figura urbanistica.
Redaccion ARRÒS.

Tanben i seràn includits es ajuntaments dera Val.
Eth plen deth Conselh Generau aprovèc per unanimitat, eth passat 3 de seteme, er inici des estudis de besonh tà determinar era figura juridica avienta entara promocion deth solèr e abitatge dera Val d'Aran. Aguesta naua figura servirà, segontes eth Sindic d'Aran Carlos Barrera, entà facilitar as ciutadans es problèmes que poguen aparéisher damb er abitatge, atau coma tà poder incidir des deth govèrn aranés ena promocion privada. Pera sua part, eth Conselhèr dUA, Francesc Boya, didèc qu`"er abitatge ei un gran problèma en Aran" e higec qu'er èster juridic que s'instaure, "aurà d'èster agil entà gestionar eth solèr". Per un aute costat, ei previst qu'es ajuntaments tanben agen representacion laguens d'aguest èster. Cau rebrembar que dus ans entà darrèr, ena zòna deth Solan de Vielha, se generèc ua situacion estructurau damb eth bastiment d'uns abitatges de promocion publica des quaus sonque 9 o 10 sigueren destinats a prumèra residéncia e era rèsta a dusau residéncia o crompats per ciutadans d'Aran entà logar.

Huelheton deth programa oficiau dera Copa Catalana BTT Internacionau 2003.

AUÉ.

Aran acuelh era pròplèu dimenjada era concentracion de mòtos BMW.
Aué se barrarà era N-230 e era C-28 deth Cap deth Portilhon ath Plan de Beret e deman era C-28 de Vielha ath Cap dera Bonaigua.
Redaccion VIELHA.
Era Val d'Aran acuelh, pendent era pròplèu dimenjada, era concentracion nacionau de mòtos BMW Ryders ena quau ei prevista era participacion d'ues 500 mòtos e ath torn d'ues 1000 persones, enter motoristes e acompanhants. Eth dissabte dia 20, es participaires se despartiràn tà realizar tres rotes e atau passejar-se per Aran e es sòns entorns. Ua des rotes aurà gessuda e arribada en Vaquèira en tot passar per Montgarri e Esterri. Era auta tanben partirà de Vaquèira en tot passar per Vielha e Boí entà tornar un aute còp entà Vaquèira. Era tresau gesserà de Vielha, passarà per Bossòst, eth Portilhon, Luchon, Les, nauaments per Bossòst e Vielha entà finalizar en Vaquèira. Era madeisha dimenjada tanben aurà lòc era Copa Internacionau Catalana de BTT. Aguest trofèu BTT constarà d'ua contrarelòtge en Les e ua pròva en linha en tot gésser de Bossòst, passar pes Mines Margalida e Arres, damb finau de corsa en Bossòst. Tanben se celebrarà, pendent es dies 20 e 21 de seteme, en camping d'Arties, era dusau edicion der "Aplec deth Bolet". Aguesta trobada sage de potenciar eth camparòu coma producte estrelha e tad açò compde damb era participacion de desparières còlhes. Per un aute costat, aguesta dimenjada, damb era arribada dera "Vuelta Ciclista a España" se barraràn, quauques des carretères d'Aran. Aué, de 15 a 18 ores, se barrarà era N-230 e era C-28, deth Cap deth Portilhon ath Plan de Beret, e deman era C28, de 11 a 13,30 ores, de Vielha ath Cap dera Bonaigua.

PUJÒLO.

Celèbren eth 30au. aniversari des "Amics de Montgarri".
Redaccion MONTGARRI.
Era darrèra dimenjada d'agost auec lòc era celebracion deth 30au. aniversari dera recuperacion deth santuari de Montgarri. Aguesta glèisa siguec recuperada gràcies ara intervencion der arquitècte Josèp Filloi, qui balhèc viabilitat ara recuperacion deth monument, e ara aportacion de fòrça persones d'Aran e de uns auti punts. Aué ei eth punt de trobada de toti es que trabalhen ena sua conservacion. Dempús des actes oficiaus se celebrèc un minjar d'afrairament enter es assistents. Ua mòstra der ager e aué de Montgarri pòt contemplar-se ena glèisa de Sant Joan d'Arties. Aguesta serà amiada entath santuari damb era fin d'exposarla-i pendent tot er an.

Jose A. Gil, vesin de Vielha, trapèc un camparòu de 11,5 quilòs en Conangles (Val d'Aran). Eth vesin recuelhie misharnons en aguesta zòna dera boca sud deth tunèl de Vielha eth passat dimenge, quan trobèc aguest exemplar. Encara se desconeish s'ei minjadís.

AUÉ.

DISSABTE, 13 DE SETEME DE 2003.

IV.

Era Tor deth Generau Mar tinhon ei plaçada en Carrèr Major deth cap-lòc dera Val d'Aran.

Ara que i èm.
Jusèp Lois Sans.

Professors.

D

MUSÈU D'ARAN.

Era Tor deth Generau Martinhon.

Victòria Garcia Vielha (CASTIÈRO).

Era casa e era familha, eth trabalh agricòla e ramadèr o era vestimenta son quauqui des tèmes que se pòden conéisher.
Era sedença deth Musèu dera Val d'Aran ei plaçada ena Tor deth Generau Martinhon. Aguesta ei ua des cases fortificades de caractèr senhoriau mès representatives d'Aran. Ei ua casa de dus pisi, de planta rectangulara, damb ua tor octogonau adossada a un des angles, cubèrta damb un tet de lòsa de dues penents tamb hòrt aclinament en quau s'i an dubèrt petites lucanes. Siguec bastida en sègle XVII maugrat qu'a estat plan modificada ath long deth temps pes desparièrs proprietaris que l'an abitada. Encara consèrve quauqu'un des elements originaus mès representatius, coma era pòrta de pèira trabalhada damb escut e era tor de defensa. Eth nòm damb eth quau la coneish era gent, Tor deth Generau Martinhon, proven deth generau der exèrcit napoleonic que l'aqueric e ne hec eth sòn lotjament de dempús 1812, quan es fòrces franceses aucupèren era Val d'Aran. Tanben se la coneish coma Casa Santesmases, cognòm deth darrèr proprietari. Enes ans 1980, per iniciativa dera Fondacion Musèu Etnologic dera Val d'Aran, passèc a èster proprietat dera Generalitat de Catalonha que la remodelèc e restaurèc. Era visita deth Musèu dera Val d'Aran a ua tematica pro cambianta. S'entamene damb eth medi fisic e naturau, ath delà, era mòstra s'articule ath torn dera istòria, dera cultura e dera societat aranesa des dera preistòria enquiara actualitat. Ara seguida s'i tracte era neishença dera lengua aranesa a compdar dera evolucion dera lengua latina parlada pendent es prumèrs sègles dera Edat Mieja. Atau madeish, trobam apartats dedicats ar Aran medievau, ara casa e ara familha, ath trabalh agricòla e ramadèr o ara vestimenta. Cau díder, qu'era Tor deth Generau Martinhon a estat declarada monument istoricoartistic.

Deluns comencen es classes d'un nau cors. Era volentat deth professorat, des aranesi e dera administracion a hèt qu'era lengua occitana d'Aran sigue un element distintiu der ensenhament en çò de nòste. Estudis diuèrsi an demostrat que gràcies a planificacions coordinades der ensenhament des lengües ena Val d'A ran, es mainatges receben un nivèu e ua qualitat educativa superiora ara rèsta. Passe çò de madeish en Occitània, a on es Calandretes qu'apliquen un curriculum plan semblant ar aranés an ua qualitat educativa fòrça superiora ara dera escòla publica francesa (tostemp cuar telària) e ja an fòrça mès demana dera que pòden atier. Mantier aguest nivèu còste esfòrci e sòs. Era administracion educativa aranesa e era catalana i an metut tot çò que cau, eth professorat s'i a comprometut, es pares e es mainatges ac reconeishen e ac arregraïssen. Des der an 1992 entà trabalhar de professor der Ensenhament Public ena Val d'Aran ei imprescindible demostrar coneishements d'aranés; açò hè qu'en toti es començaments de cors i age dificultat en nomentament deth professorat. Ara qu'era Generalitat a artenhut qu'ara fin d'agost era grana majoria de professors ja siguen nomentats e qu'en seteme s'inície eth cors damb normalitat, era manca de professors titolats d'aranés endarrerís eth nomentament des qu'an d'exercir ena Val d'Aran, maugrat qu'eth prumèr dia i seràn toti. Tot e er evident auantatge que s'a demostrat que represente ensenhar en aranés, des de diuèrses instàncies, coma eth govèrn centrau o des de bèth "gropuscul" isolat de particulars, encara se vòu profitar era mès minima incidéncia entà desacreditar. En educacion cau fixar-se sustot en element receptor, en mainatge.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 20 DE SETEME DE 2003 N. 80.

Comencen es pròves deth sistèma de regulacion de semafors deth tunèl.
Cap de problèma de trànsit pendent eth desvolopament dera prumèra arturada.
Cau rebrembar qu'aguesti camions auràn de parcar enes tres parcatges abilitats, dus ena boca nòrd damb capacitat entà 42 camions e un ena boca sud entà 40, finançadi peth Ministèri de Foment.

Mès de 600 veïculs de gran tonatge circulen cada dia peth tunèl de Vielha.
De un auta faiçon, eth President dera Associacion de Transportistes de Lhèida s'amassèc, dimars passat, damb eth Delegat deth Servici Catalan de Transit de Lhèida entà demanar qu'eth temps de demora en aguesti parcatges sigue çò mès brac possible. En tot profitar aguesta amassada se heren es prumères pròves en temps reau. Actuaument, eth tunèl de Vielha ei considerat eth mès perilhós d'Euròpa, ath delà a de tier diàriament eth pas d'uns 600 camions.

Imatge deth sistèma semaforic ena entrada nòrd deth tunèl de Vielha.

AUÉ.

Victòria Garcia Vielha (CASTIÈRO).
Eth Servici Catalan de Transit inicièc dijaus passat es pròves deth nau sistèma de regulacion de veïculs de gran tonatge ath sòn pas peth tunèl de Vielha, segontes informèren hònts deth Conselh Generau. En aguesta prumèra arturada eth transit de camions se desvolopèc damb normalitat. Aguest sistèma sage d'esvitar era situacion de risc que se pòt crear quan dus veïculs d'aguestes caracteristiques se crotzen ath laguens d'aguesta galeria de sonque 6'2 mètres d'amplada. Des de dijaus e enquia darrèrs de seteme se haràn pròves alternatives damb er objectiu de conéisher eth foncionament d'aguest plan en condicions normaus de circulacion, atau coma entà méter a punt es mecanismes e es procèssi informatics de besonh. Atau madeish, era metuda en marcha definitiva e era presentacion d'aguest nau procediment de regulacion viària aurà lòc a compdar deth pròplèu mes d'octobre e s'alongarà enquiara tardor de 2005, data ena quau ei prevista era finalizacion des trabalhs deth nau tunèl de Vielha.

Era IVau. edicion dera Alping Running Meeting arribe era pròplèu dimenjada ena Val d'Aran.

Era escòla mairau de Vielha inicie eth cors damb seishanta mainatges.

AUÉ.

DISSABTE, 20 DE SETEME DE 2003.

II.

Era Val d'Aran torne a acuélher era marathon "Alping Runnig Meeting".
Ges de Salardú e arribe en Vielha en tot passar pes Mines de Liat, Maubèrme, Còth de Varradòs, Salient e Vilac.
Redaccion Salardú (PUJÒLO).
Pendent era pròplèu dimenjada se celebrarà en Aran era quatau edicion dera marathon de montanha aperada "Alping Running Meeting". Aguesta trobada atletica ei organizada per Torisme Val d'Aran e eth Conselh Generau e cònste de dues pròves de diferenta longada e dificultat, ua mieja marathon de 21 quilomètres e ua XMarathon de 42 quilomètres. Era Alping Running Meeting gesserà de Salardú e arribarà en Vielha en tot auer en compde qu'es participaires auràn d'esvitar totes es dificultats que trobaràn ath long des recorruts a trauèrs de bòsqui e montahes deth parçan. Aguesti itineraris son desparièrs, eth dera mieja marathon ei mès accesible pr'amor d'auer mens dificultat e eth dera marathon ei mès tecnic. Eth desnivèu qu'an de superar es participaires pendent eth recorrut ei de mès de 2.100 mètres, e era mitat dera pròva trascor peth dessús des 2.000 mètres, çò que la convertís en exigenta e fòrça dificultosa. Es corredors que participen en aguesta modalitat passaràn pes mines de Liat, Maubèrme, Còth de Varradòs, Sèrra de Saumont, Salient e Vilac. Per un aute costat, se demore qu'en aguesta quatau edicion se pogue suberpassar era chifra de participaires d'est'an passat que siguec d'apuprètz quate cents. Cau díder qu'enguan, iniciaument, era Alping Running Meeting ère prevista entath 19 e 20 de junhsèga, mès s'auec d'escambiar ad aguest mes de seteme per'mor que coïncidie damb eth pas deth Tour de França pera Val d'Aran.

Brèus Comence eth periòde de preinscripcion des corsi d'aranés.
Eth periòde de preinscripcion des corsi d'aranés 2003-2004, que finalizarà eth pròplèu 30 de seteme, s'incièc era darrèra setmana, segontes informèc era OFE der Aranés. Es classes se realizaràn toti es dimars de 18 a 20 ores en IES d'Aran e era data d'inici serà eth dia 14 d'octobre. Eth prètz per cors, tà quinsevolh des 4 nivèus (A, A1, B e C), ei de 48 èuros en un solet e iniciau pagament qu'includís 60 ores de classa, es libres e es drets d'examen. Tanben i a era possibilitat de hèr es corsi des nivèus A e A1 en Barcelona. Aguestes classes auràn lòc ena Secretaria Generau de Joenessa, en carrèr Calàbria 147. Es classes deth nivèu A seràn toti es deluns de 19 a 21 ores e es deth nivèu A1 toti es dimèrcles de 19 a 21. En aguest cas eth prètz ei de 72 èuros e includís çò de madeish qu'enes classes impartides en IES d'Aran. Per un aute costat, era inauguracion d'aguesti corsi serà eth pròplèu 3 d'octobre tàs 19 ores ena sala d'actes der IES d'Aran. Er acte compdarà damb era preséncia dera Conselhèra d'Ensenhament, Mercedes Delaurens, e damb era intervencion de Combes que presentarà eth Diccionari Generau Occitan. Eth professor dera URV, Jordi Vernet, presentarà tanben eth libre "Dret Lingüístic". Eth Cançonièr Occitan 1, Era Garbèra, En Melquiades er inspector e eth club 3R, Remassada Selectiva, Recorsi minèrs de Catalonha, Eth Secret, Era montanha ei hònt de vida e Lua e eth mon son es darrères produccions deth Conselh que seràn presentades en acte.

Era 1/2 marathon serà de 21 Km e era X-Maraton de 42.

Era Alping Runnig Meeting passèc est'an passat peth lac Montoliu.

AUÉ.

Opinion.
Alfredo Martimpe Vidal.
Empresari.

Accident catadora.
M'agradarie matizar era notícia publicada en suplement setmanau deth diari Avui, Aué numerò 77, damb data 30 d'agost de 2003, en referéncia ar accident susvengut eth passat dia 29 d'agost ena Avenguda Garona de Vielha, en qu'ua maquina catadora dera mia proprietat, que jo madeish condusia, queiguec des de naut deth camin der accès ara urbanizacion deth carrèr Sascomes de Vielha, en tot demorar totaument tresvirada e produsir damnatges considerables a dus veïculs que se trapauen parcats ena predita avenguda. En dit article s'indique textuaument que "segontes hònts des Mossos d'Esquadra era causa der accident poirie auer estat ua negligéncia deth conductor". En aguest sentit è de díder qu'en tot auer en compde es condicions enes quaus se produsic er accident dificilament aguest aurie podut èster provocat per un descuet deth conductor, per'mor qu'era maquina circulaue a ua velocitat tot escàs de 10 quilomètres per ora per un camin.

Per açò, voi esclarir qu'er accident se produsic per'mor d'ua pana mecanica qu'inabilitèc es frens e era direccion dera catadora de forma qu'eth conductor perdec eth contaròtle dera madeisha. Ath delà, voleria híger qu'es conseqüéncies d'aguest accident poirien auer-se esvitat s'auessen existit es corresponents barratges de proteccion que manquen en nomentat camin.

AUÉ.
EDITE: PREMSA CATALANA S.A. ELABORACIÓN: GRUP CAT www.radio@grupcat.com.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS. NOTARIA. RECAPTACION IMPÒSTI. ONA ARANESA. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 20 DE SETEME DE 2003.

III.
CASTIÈRO.

ARTIES E GARÒS.

Un totau de cinc còlhes d'Aran participaràn en acte.

Arties celèbre eth IIau. "Aplec deth Bolet".
Redaccion ARTIES.
Arties serà, aguesta dimenjada, er scenari dera dusau edicion der "Aplec deth Bolet". Eth camping "Era Yerla" tornarà a acuélher aguesta trobada ludicogastronomica des camparòus pr'amor dera idoneïtat de plaçament e infraestructura. Era hèsta, que prenec modèu der "Aplec del Cargol", se met en marcha damb un totau de cinc còlhes d'Aran qu'amassaràn a mès de 300 persones. Atau madeish, dempús der afrairament realizat ena darrèra edicion damb eth predit Aplec se demore era assisténcia de membres dera Fecoll damb er objectiu de refortilhar es laci d'amistat enter es dus eveniments gastronomics. Tanben s'an organizat exposicions e venta de camparòus, jornades tecniques e demostracions de codina damb er objectiu de facilitar, a trauèrs dera misharnoada, era màger informacion d'aguest requist producte as visitants e participaires. Era organizacion tanben a format ua còlha tad aqueres persones que visiten er acte e volguen hèr eth tastet de misharnons. Aguesta degustacion serà dimenge.

Aula dera naua Escòla Mairau plaçada ena Avenguda Garona d'Eth Solan de Vielha.

AUÉ.

Vielha daurís aguest deluns es naues installacions dera Escòla Mairau.
Eth centre a capacitat tà acuélher a mès de ueitanta mainatges de 0-3 ans e, ara per ara, se n'i an matriculat ath torn de seishanta.
Redaccion VIELHA.
Es naues installacions dera Escòla Mairau entraràn en foncionament aguest deluns segontes informèc er alcalde de Vielha e Mijaran, Joan Riu. S'an matriculat ath torn d'uns seishanta mainatges, des quaus ueit an enter 6 e 12 mesi, vint-esies an enter 1 e 2 ans e vint-esies mès enter 2 e 3 ans. Era directora deth centre, Mireia Alamon, manifestèc qu'"aguesta donada ei relativa per'mor que pòt agranir-se en èster ua matricula progressiva". Actuaument era escòla mairau a capacitat tà acuélher a mès de ueitanta mainatges d'enter 0 e 3 ans e compde damb ua directora, nau puericultures e dues auxiliares. Atau madeish, er orari prestablit ei ininterromput, de 8 deth maitin enquia 8 dera vrespada, de deluns a diuendres. Totun çò qu'ei mès recomanable segontes era directora ei qu'es mainatges non i siguen mès de ueit ores per'mor qu'"ei antipedagogic". Aguesta bastissa dispause de sies aules tà trabalhar, segontes era edat, era psicomotricitat gròssa e fina; eth lenguatge matematic, musicau, verbau e plastic; atau coma jòcs simbolics. En recinte tanben i trobam quate lavabos, cambiadors tàs mès petitonhs, 3 aules dromitòri, codina, burèus e secretaria. Eth còst dera matricula depenerà dera jornada, atau donc, era jornada partida costarà 115 èuros e era contunhada 150 èuros. Eth servici de minjador foncionarà a trauèrs d'ua empresa de catering e costarà 78 èuros ath mes entàs mainatges de mès de 18 mesi, es menors l'auràn de portar de casa.

CASTIÈRO.

Ager comencèc era IVau Mòstra Gastronomica Aranesa.
Redaccion VIELHA.
Era Val d'Aran inaugurèc ager era IVau. Edicion dera Mòstra Gastronomica dera Codina Aranesa. Un totau de 20 restaurants de tota era Val d'Aran participaràn, pendent totes es dimenjades de seteme e octobre, en tot aufrir menús qu'an coma producte estrelha eth lit. Atau madeish, entà poder facilitar era assisténcia tara mòstra s'an premanit paquets toristics qu'includissen dues nets d'otèl e dus dinars o sopars en quauque des restaurants participaires. Per un aute costat, eth director de Torisme Val d'Aran, Manèl Español, manifestèc qu'en aguesta naua edicion se demore superar es 1340 cubèrts servits e es 34 paquets toristics.

Era equipa de curling deth CEVA formada per Javier Pellicer, Pau Perdices, Luís Domingo, Javier Fernández e Carlos Sánchez viatgèc era darrèra dimenjada entà San Sebastian damb motiu dera celebracion deth 1èr Campionat d'Espanha de Curling a on se classifiquèren ena cincau posicion.

AUÉ.

DISSABTE, 20 DE SETEME DE 2003.

IV.
MUSÈU D'ARAN.

Ara que i èm.
Jusèp Lois Sans.

Era codina.
Era codina francesa a estat considerada ua des melhors deth mon maugrat qu'ei lèu inexistenta, donques qu'es plats mès subergessents son origens des províncies e mès concrètament dera Provença, ei a díder, Occitans. Coma tantes d'autes causes era codina francesa ei un butin de conquista. Era codina ei un art que permet projectar culturaument e toristicament ath pòble que la practique. Ei per açò qu'ei tant important qu'ena Val d'Aran i age ua Escòla d'Ostalaria que dongue contengut academic ara practica restauradora e que des de diuèrses instàncies se possen periòdes damb tèmes monografics basats ena codina (Jornades de codina Occitana, Setmana de codina aranesa,...), damb ua bona participacion quantitativa e qualitativa de professionaus aranesi e de clients residents ena Val d'Aran e de dehòra qu'ajuden a assolidar ua imatge identitària a nivèu de codina. Arthur Lubow, critic nòrdamerican, a escrit en The New York Times qu'era codina francesa pèrd qualitat e exitacion e qu'era espanhòla (que tanben a panat es sòns plats a Catalonha e ath País Basc) la depasse. Es codinèrs e professionaus francesi son indignats e ja an començat a díder qu'aguest tipe d'avaloracion ei produsit peth supòrt d'Espanha as Estats Units ena Guèrra d'Irak. En tot cas, conjugue damb eth madeish chauvinisme d'aquera importanta guida francesa qu'entre es melhors restaurants francesi i includic a "El Bulli" de Cala Montjoi en Girona, proprietat deth famós restaurador catalan Ferran Adrià, de talha internacionau. (Error o panatòri?). Eth madeish Adrià que reconeish qu'es sòns mèstres an estat professionaus coma J. M. Arzak, Arguiñano, Subijana, Berasategui... Toti eri deth País Basc.

Vestits tradicionaus deth sègle XIX a on se pòden observar totes es pèces que les constituïssen.

Eth vestit popular en Aran pendent es sègles XVIII e XIX (I).
Redaccion Vielha (CASTIÈRO).

Autant es hemnes coma es òmes, quan non anauen descauci, se cauçauen abarques, espartenhes, esclòps o ben sabates.
Eth vestit dera societat aranesa pendent es sègles XVIII e XIX supausaue un besonh car e per açò era vestimenta des abitants dera Val d'Aran ère fòrça redusida, atau coma tanben era des mès rics. Era magèr part des pèces de vestir se portauen e se sauvauen pendent fòrça temps, a viatges tota era vida. Soent ère er unenc objècte de valor de qué dispausauen. A còps eth maridatge constituïe un des pògui pretèxtes entà poder formar eth sòn noviatge e er aqueriment de naues pèces de vestir, ei per açò qu'aguestes se consignauen damb detalh enes capítols o pactes que, prealablament ara nòça, acostumauen a signar es futurs maridats. Aguesti vestits quan non s'emplegauen, se sauvauen laguens des armaris de ròba, nomentadi popularament limandes, o ben laguens de caishes de nòvia o arques de husta o pèth. Es vestits des hemnes araneses, pendent eth sègle XVIII e part deth XIX, ère compausat sense distincion d'edat e classa sociau per sies pèces: camisa, enagua, pelhes, gipon, mocador e devantau. Atau madeish, eth vestit des òmes se compausaue lèu tostemp de camisa, giqueta, justet, valons e faisha. Aguest modèu basic se podie complementar damb d'autes pèces, es hemnes acostumauen a encohar-se damb rets o mocadors e es òmes ac hègen damb barretines, mocadors e capèths. Entà caperarse deth heired, o ben, tà assistir entà bèra ceremònia es hemnes podien portar capuches o mantos. Entad açò qu'ei as òmes, es mès abituaus èren era hlatsada, era capa o eth gambeto. Eth mestièr de pastor, ath delà, amiaue a portar pèces mès especifiques coma era samarra, era pelissa o era capa de pastor. Es cames e pès, autant es hemnes coma es òmes, se les curbien damb miches e, quan non anauen descauci, se cauçauen abarques, espartenhes, esclòps o ben sabates.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 27 DE SETEME DE 2003 N. 81.

Un totau de 16.650 persones visiten eth hilat museïstic dera Val d'Aran.
Er Ecomusèu çò de Joanchiquet a estat eth que mès afluéncia toristica a auut.

En 2003 acreishen es visites respècte es artenhudes est'an passat.

Er Ecomusèu Çò de Joanchiquet de Vilamòs ei un des musèus que fistonen eth hilat museïstic d'Aran.

AUÉ.

Victòria Garcia Vielha (CASTIÈRO).
Un totau de 16.650 persones an passat peth hilat museïstic dera Val d'Aran, segontes se despren dera estadistica sus era quantitat de public realizada peth Musèu dera Val d'Aran. Aguest hilat lo compausen era Mòla de Salardú, era Fabrica dera Lan, er Ecomusèu çò de Joanchiquet de Vilamòs, era Tor deth Generau Martinhon e era Glèisa de Sant Joan d'Arties. Es resultats obtenguts demòstren, un còp mès, qu'eth mes d'agost ei eth que mès afluéncia toristica recep en tot obtier un totau de 9.444 visitants. En cambi, enes mesi de junshèga e seteme se mòstre un amendriment de visitants. En junhsèga, en tot auer en compde que non totes es installacions se dauriren eth dia 1, s'artenhec era visita de 4.526 persones; en contraposicion der 1 ath 15 de seteme se n'obtieren un totau de 2.680. Per un aute costat, s'analisam es visites per grops o individuaus observaram que subergessen es visites per part de particulars damb un totau de 8.811. Atau madeish, trobam 1.324 persones qu'apertien a grops, des quaus 785 visitants son dera tresau edat, 450 de grops de d'autes caracteristiques e 89, tanhen a desparières grops d'edat d'estudiants. Se comparam donades der ostiu de 2002 e de 2003 veiram qu'es visites en hilat museïstic dera Val d'Aran an agranit, per'mor qu'er Ecomusèu çò de Joanchiquet de Vilamòs en 2002 obtiec 6.323 visites respècte es 6.515 d'enguan; era Tor deth Generau Martinhon en 2002 n'auec 3.563 respècte es 4.089 de 2003. Cau soslinhar qu'autant dera Mòla de Salardú coma dera Fabrica dera Lan non se n'an referéncies d'auti ans pr'amor qu'aguestes installacions an estat restaurades e dubèrtes ath public a mejans deth present an.

Èxit de participacion ena dusau edicion der "Aplec deth Bolet" celebrat en Arties.

Amplien en 180 es places deth nau parcatge en nuclèu dera còta 1500 de Vaquèira.

AUÉ.

DISSABTE, 27 DE SETEME DE 2003.

II.

Era IIau. edicion der "Aplec deth Bolet" amasse a 350 "penhistes".
Un totau de mil persones visiten era misharnoada e ei avalorada pes organizadors coma un èxit.
Redaccion Arties (ARTIES E GARÒS).
Un totau de mil persones visitèren era dusau edicion der "Aplec deth Bolet" que se celebrèc era dimenjada passada en Arties. Aguesta siguec avalorada d'exitosa per part des organizadors dera trobada per'mor qu'ues 350 persones acorropades en cinc còlhes i participèren des de diuendres peth ser enquia dimenge. En aguesta hèsta gastronomica se consumiren de 350 a 400 quilòs de camparòus, maugrat qu'enguan era climatologia non a estat era mès avienta tà cuelher-les. Era trobada constèc d'un seriat d'actes coma visites culturaus, exposicion e venta de camparòus, campionat de gòlf en Salardú, desparièrs concorsi, ua conferéncia sus es misharnons a cargue de dus micològs deth Departament der Institut d'Estudis Ilerdencs, ua sardinada e eth popular passacarrèra de totes es còlhes per Arties.
Pendent tota era dimenjada es camparòus sigueren presents en toti es plats mès sonque ère obligatòri includir-les en dinar de dimenge. Ei per açò qu'enguan era nauetat a estat er autrejament d'un prèmi ath melhor plat elaborat en aguest dinar. Segontes Josèp Canut, un des organizadors dera misharnoada, "era prumèra edicion ère ua pròva pilòt, totun en aguesta a estat quan s'an creat es còlhes" e higec qu'"ara per ara contunharam ena madeisha linha e eth nòste propòsit ei assolidar-mos". Era organizacion tanben aufric dimenge, per 15 èuros, un tastet de camparòus as persones que la visitauen en tot despartir-ne un centeat.

Brèus Comence era installacion deth rocòdrom de Salardú.
Era installacion deth rocòdrom, plaçat en ua façada exteriora dera Aubèrja de Salardú, se comencèc deluns passat. Aguest equipament, que compde damb ua nautada de dètz mètres e ua amplada de sies, apertien ara Escòla de Tecnics Esportius dera Val d'Aran e servirà coma complement entàs assignatures que s'impartissen en aguesti corsi. Atau madeish, deth bastiment se n'a encuedat eth Conselh Generau d'Aran amassa tamb era Secretaria dera Generalitat der Espòrt. Era empresa Top 30 ei era qu'amiarà a tèrme era sua installacion damb un pressupòst totau de 27000 èuros apuprètz. De un auta faiçon, era dubertura deth rocòdrom ei prevista entà ben lèu e serà considerada coma era melhor installacion d'aguestes caracteristiques ena Val d'Aran.

Se codinèren enter 350 e 400 quilòs de camparòus.
Manel Gil, un des organizadors der Aplec damb es micològs.

CARLOS SÁNCHEZ.

Finalizen es trabalhs deth Pontet de Rius OPINION.
Carlos Barrera.
Eth Conselh Generau d'Aran a acabat es trabalhs de bastiment deth Pontet de Rius plaçat ena zòna de Valarties. Aguesti trabalhs an consistit en plaçament d'ua palanca de husta de 5,50 mètres de longada de pin tractat. Atau madeish, entà que s'i pogue arribar damb mès facilitat, tanben se melhoren es diuèrses senhalizacions e accèssi deth parçan. Eth còst d'aguesta actuacion ei de 9700 èuros, es quaus an estat finançats peth Plan d'Excelléncia Toristica dera Val d'Aran laguens der encastre der "Increment dera qualitat dera aufèrta".

Sindic d'Aran.

Carta informativa.
Eth Conselh Generau e eth Servici Aranés dera Salut, en tot atier era aparicion de diuèrsi anoncis en publicacions locaus prebotjats pera ADDA 2030, enes quaus se hè referéncia ar Espitau Generau de Vielha, volem méter de manifèst: 1. Ne eth SAS ne er Espitau Val d'Aran mantien cap de tipe de ligam ne an agut cap de coneishement dirècte des activitats prebotjades pera ADDA 2030. 2. Cau avertir e remercar era possibla confusion que pòt crear as ciutadans eth hèt d'utilizar es sigles qu'identifiquen era Associacion de Disminuïdi d'Aran (ADDA), qu'ei ua entitat damb personalitat, objectius, components e localizacion totaument diferenciada. 3. Ei laudabla era preocupacion e er interès dera societat civila tà collaborar ena obtencion de recorsi sanitaris, mès entenem qu'aguesta preocupacion cau adreçar-la as institucions que n'an era responsabilitat, pr'amor de garantir autant era viabilitat tecnica des projèctes, com era sua seguretat e eficàcia e era qualitat de prestacion deth servici en toti es sòns aspèctes.

Autant en cas dera dialisi coma en dera donacion d'organs e sang, ahèrs que tracte ADDA 2030, eth Conselh Generau, en assumir es transferéncies en matèria sanitària, damb era constitucion deth Servici Aranés dera Salut met enes mans e a disposicion des ciutadans d'Aran un èster tà canalizar es inquietuds, iniciatives e besonhs dera poblacion en tot susvelhar pera eficiéncia e era qualitat ena prestacion de servicis.

AUÉ.
EDITE: PREMSA CATALANA S.A. ELABORACIÓN:: GRUP CAT www.radio@grupcat.com.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS. NOTARIA. RECAPTACION IMPÒSTI. ONA ARANESA. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 27 DE SETEME DE 2003.

III.
PUJÒLO.

PUJÒLO.

Passaràn d'auer sies abitacions per planta a auer-ne nau.
Entamenen es trabalhs dera Aubèrja de Salardú.
Redaccion SALARDÚ.
Eth Conselh Generau comencèc eth darrèr deluns es trabalhs de reforma des abitacions d'Aran I e Aran II (prumèr e dusau pis dera part mès petita) dera aubèrja Garona de Salardú. Aran I e II compden, actuaument, damb sies crambes tamb capacitat tà sies persones cadua, tamb un banh collectiu d'òmes e un aute de hemnes que passaràn a èster sèt abitacions de quate persones e dues de dues persones, totes eres damb banh ath laguens. Aguestes melhores agraniràn era demorança que, d'ara tà dauant, compdarà damb un totau de 18 crambes. Es trabalhs que seràn finalizats enes darreries de noveme s'an adjudicat ara empresa Construcciones Valmasedo SL e an un pressupòst de 166000 èuros finançadi totaument peth Conselh Generau d'Aran en tot mejançar ua subvencion deth Plan d'Òbres e Servicis. Eth gerent de Torisme Jovenil Val d'Aran, Toni Carré, expliquèc qu'"aguesti trabalhs èren de besonh per'mor d'impartir-se-i en aguestes installacions es mòduls dera Escòla de Tecnics Esportius e es corsi des Agents Forestaus".

AUÉ.

Era sala de plens der Ajuntament deth Naut Aran damb era equipa de govèrn.

Amplien damb 180 places eth nau parcatge dera còta 1500 de Vaquèira.
Aguesta zòna se complementarà damb un Palai de Congrèssi entà 500 persones, ua piscina climatizada e un macrogimnàs.
Victòria Garcia SALARDÚ.
Eth plen der Ajuntament de Salardú aprovèc, damb eth vòt a favor de Convergéncia Democratica Aranesa e damb era abstencion d'Unitat d'Aran e deth Partit Renovador Arties e Garòs, eth contracte dera concession administrativa deth nuclèu de Vaquèira ena còta 1500, ath cant dera Val de Ruda. Çò que se sage ei de melhorar es accèssi ath parcatge sosterranh de quate plantes damb capacitat entà 3000 coches expliquèc er alcalde der Ajuntamnet deth Naut Aran, Victor Leon. D'aguestes places 1500 seràn publiques e es autes entàs clients des otèls. Aguest parcatge ei previst que sigue operatiu entara sason 20042005. Atau madeish, entà poder realizar aguestes melhores s'a auut de hèr ua reforma deth projècte ena quau se contemple ua ampliacion de 180 places. Ath delà, dessús deth madeish se bastirà un Palai de Congrèssi damb capacitat tà 500 persones, sales de magasin, traduccion simultanèa, megafonia e sales de coffee break, atau coma ua piscina climatizada e un macrogimnàs. Aguesta concession a estat autrejada ara empresa Neu 1500 SL per un periòde de temps de 50 ans e es trabalhs finalizaràn en mai de 2007. Er Ajuntament deth Naut Aran, qu'a era titularitat d'aguest terren, artenh donques, 95 places de parcatge (50 deth parcatge de 3000 places e 45 deth de 180), atau coma un locau de 80 mètres quarrats ena zòna. Ena còta 1500 de Vaquèira tanben se bastiràn tres otèls de desparières plantes damb denominacion de quate esteles.

CASTIÈRO.

Organizen era Ièra Jornada Miei Ambientau tàs escolans aranesi.
Redaccion VIELHA.
Eth Departament de Joenessa deth Conselh Generau amassa damb eth CEIP Garona e tamb era collaboracion deth Servici d'Agricultura, Ramaderia e Miei Ambient deth Conselh Generau organizèren ager, tàs escolans de cicle miei e superior, era I Jornada Miei Ambientau. Aguesta jornada consistic en ua gessuda tara Val de Montgarri. Mès de 250 mainatges preneren part en aguesta experiéncia dedicada ath coneishement dera flòra, fauna e geografia deth parçan enter d'autes causes. Ath delà, tanben se premanic un dossièr informatiu e didactic entà qu'es mainatges aprigondissen sus aguest tèma, ath madeish temps que coneishien eth sòn entorn e se sensibilizauen tamb eth medi.

Era passada dimenjada se disputèc ena Val d'Aran era setau pròva dera Copa Catalana BTT Internacionau 2003. Aguesta corsa se desvolopèc en Baish Aran. Eth prumèr classat en categoria masculina siguec eth biker der Orbea, Iñaki Lejarreta, e ena femenina guanhèc Sílvia Rovira.

AUÉ.

DISSABTE, 27 DE SETEME DE 2003.

IV.

Actuaument aguest vestiari se coneish gràcies as còlhes de dances araneses.

Ara que i èm.
Jusèp Lois Sans.

Frontèra.
¤ra Val d'Aran ei un país de frontèra. Voi díder qu'a de víuer ua situacion de termièra entre Estats qu'ena sua existéncia a representat ua diferéncia culturau qu'en ocasions (ena istòria) s'apropaue a diferéncies civilizacionaus. Aué, quan era idèa d'Euròpa s'impause, quan deisham era Val d'Aran e entram en França (domatge de non poder díder Occitània) sentem qu'auem entrat en un espaci diferent, damb configuracions estranhes as nòstes e damb organizacions territoriaus que mos criden era atencion (en aguest cas tanben intuïm ua riquesa economica diferenta). Se liegem era premsa descurbim un concèpte diferent de çò qu'ei sociauments important, e se mos apropam as individus vedem en eri ua concepcion vitau desparièra, ua forma d'interpretar es relacions umanes que non ei era madeisha qu'era nòsta. Concretant, era sua "politesse" non ei iguala qu'eth nòste critèri d'educacion, eth "comme il faut" ei diferent deth nòste sentit comun, eth "savoir faire" non ei çò de madeish qu'era competéncia. Diferéncies semblantes les trapam quan passam de França tà Itàlia (entre Menton e Ventimiglia, per exemple, era diferéncia ei tant o mès pronunciada qu'entre Les e Hòs), e parallèlament quan cambiam de França tà Alemanha. Existissen programes europèus adreçats a crear espacis de trabalh conjunt e de vida en comun enes frontères. Era experiéncia me senhale que França (eth govèrn) non i met massa volentat en qu'aguestes diferéncies se trinquen e se nivèlen e non facilite participar en aguesti programes. Ei mès, darrèraments, es prumèrs mandataris francesi an començat a méter en entredit era volentat francesa d'èster part dera Union Europèa. França s'ac hè dificil.

AUÉ.
Redaccion Vielha (CASTIÈRO).

Enes vestits de hèsta se metien de manifèst es diferéncies de gust o classa sociau per'mor qu'èren mès complets e ornats.

Eth vestit popular en Aran enes sègles XVIII e XIX (II).
Maugrat de tier en sòn vestit pèces de forma e estructura fòrça pariona, non toti es abitants dera Val vestien igual. Era composicion, qualitat deth teishit e tanben eth color des vestits podien cambiar en foncion dera edat, gust, activitats, circonstàncies e, sustot, dera posicion familhara e sociau de qui les portaue. Atau madeish, es vestits de trabalh e de diari èren senzilhs, sòbris, austèrs e lèu ben non variauen en foncion des mestièrs, des categories sociaus o dera sason der an. Aguesti se confeccionauen damb teishits de lan e canam e es colors mès populars èren eth blanc, eth brun naturau dera lan, eth nere, eth blu, eth vermelh e eth mauva. Mès es diferéncies en gust o estament sociau se metien de manifèst enes vestits de hèsta per'mor qu'èren mès complèts, ornats, colorits e vistosi qu'es de diari. Aguesti èren hèti damb teishits de lan, coton e seda d'importacion. Er emplec de pèces de ròba de vestir especifiques, coma era capucha o eth manto de dòu tàs hemnes e era capa, gambeto o capèth tàs òmes se tenguie entà anar tà nòces, batialhes, enterraments,... enter d'autes. Eth color subergessent alavetz ère tostemp eth nere. Era influéncia des mòdes cortesanes e urbanes sus era faiçon de vestir des aranesi auie estat plan fèbla pendent sègles. Ath delà, es nauetats arribauen tostemp tard e non artenhien que s'i involucrèssen es classes mès podentes. Mès, a compdar dera dusau meitat deth sègle XIX, era situacion se capvirèc e pòga pòc es aranesi comencèren a vestir-se, segontes es sues possibilitats, ara mòda. Non siguec enquia començaments deth sègle XX que se remplacèc e abandonèc eth vestit tradicionau. En tot èster era gent de mès edat era que contunhaue en tot mantier quauqu'ua des pèces caracteristiques d'aguest vestiari.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 4 D'OCTUBRE DE 2003 N. 82.

Eth Conselhèr de Sanitat inaugure era ampliacion der Espitau Val d'Aran.
Especialitats e urgéncies se benefícien d'aguesta mielhora espitalària.

S'an invertit 841.405 èuros enter trabalhs de melhora e equipament sanitari.

Pomés e eth Sindic en moment der descaperament dera placa conmemoratiua.

AUÉ.

Victòria Garcia Vielha (CASTIÈRO).
Eth Conselhèr de Sanitat e Seguretat Sociau dera Generalitat de Catalonha, Xavier Pomés, inaugurèc dissabte passat era ampliacion der Espitau Val d'Aran de Vielha. Pomés, amassa damb eth Sindic d'Aran, Carlos Barrera, e toti es Conselhèrs deth Conselh Generau, enter d'auti representant politics recorréren es naues installacions der Espitau entà posteriorament descaperar ua placa conmemorativa. Eth Conselhèr Pomés manifestèc qu'aguest centre sanitari balharà responsa as besonhs dera Val d'Aran, autant damb es infraestructures existentes coma damb es professionaus que i trabalhen. Entad açò qu'ei ara realizacion de pròves complementàries en aguest espitau, eth Sindic d'Aran anoncièc que "i aurà ua amassada tà analisar s'ei possible poder realizar aguesti servicis en d'auti centres sanitaris, coma es de França o Lhèida". Atau madeish, er implantament d'un sistèma de dialisi siguec descartat autant per Pomés coma per Barrera en tot argumentar que non ei factible tara Val d'Aran "pr'amor que non permet garantir ua equipa de professionaus es 365 dies der an". En aguesta melhora sanitària s'i an invertit un totau de 841.405 èuros, des quaus 601000 an estat destinats as trabalhs d'ampliacion e 240.405 as equipaments (mobiliari, utisi des consultes e materiau sanitari mès especific coma respiradors, desfibriladors, coadores...). Er agraniment, consitent en ua bastissa annèxa plaçada ath cant dera zòna d'urgéncies, signifique entar Espitau Val d'Aran auer quate sales mès tàs especialitats e medicina intèrna, quate boxes mès en urgéncies tara atencion ordinària, atau coma ua sala de reanimacion.

Eth cap de lista deth PP entath Parlament, Jordi Montanha, visite era Val d'Aran.

Eth Plan d'Excelléncia destinarà 516.844 èuros tàs actuacions dera IIau. annada.

AUÉ.

DISSABTE, 4 D'OCTUBRE DE 2003.

II.

Eth PP considère de besonh bastir eth tunèl deth Pòrt dera Bonaigua.
Montanha didec: "aguest trabalh ei plan important tath corrècte reequilibri d'Aran e eth Palhars".
Redaccion Vielha (CASTIÈRO).
Eth cap de lista peth Partit Popular entà Lhèida enes eleccions ath Parlament de Catalonha deth pròplèu 16 de noveme, Jordi Montanha, manifestèc, deluns passat, qu'eth PP considère de besonh e urgent eth bastiment deth tunèl deth Pòrt dera Bonaigua "ja qu'ei ua autentica vergonha qu'en plen sègle XXI un pam de nhèu dèishe incomunicada cada iuèrn era Val d'Aran damb eth Palhars Sobirà". Montanha higec que s'eth PP ei decisiu en Parlament dempús des autonomiques "eth tunèl dera Bonaigua serà ua realitat pendent era pròplèu legislatura" e remerquèc qu'aguest trabalh ei plan important entath corrècte reequilibri autant tara Val d'Aran coma entath Pallars Sobirà. Eth cap de lista tath Parlament acompanhat peth President Provinciau deth PP, José Manuel Pardos, e peth coordinador de campanha, Paco Piniés, hec aguestes declaracions pendent era amassada damb es vesins dera Val d'Aran. En acte tanben i sigueren presents eth president deth PP dera Val d'Aran, Joaquin Puente, e eth còsso der Ajuntament de Vielha e Mijaran, Santi Gimeno. Per un aute costat, era Generalitat a destinat mès d'1,4 milions d'èuros entath plaçament de barratges antilauegi ena carretèra C-28 en tram enter eth Refugi des Ares e eth Bòsc deth Gerdar. Eth Pòrt dera Bonaigua compòrte problèmes pendent es mesi d'iuèrn pr'amor des lauegi que constantment quèn ena carretèra en tot hèr-lo intransitable.

Brèus Un totau de 70 persones se presenten as pròves especifiques d'ETEVA.
Era sala d'actes d'ETEVA acuelhec, dimèrcles passat en Salardú, er acte de presentacion e comunicacion des dates des pròves tà poder accedir as especialitats de Montanha e Escalada. Atau madeish, des deth passat dijaus e enquia dimenge s'anaràn desvolopan aguestes pròves que seràn realizades per un totau de 70 alumnes. Era publicacion des resultats definitius serà abantes deth 17 d'octobre. Per un aute costat, eth cors intensiu deth Blòc Comun de Prumèr Nivèu dera Escòla de Tecnics Esportius que se realizarà en orari de maitin e de tarde, començarà eth pròplèu deluns e acabarà eth dia 20. Aguest cors compde damb 3 grops, pr'amor que i a un centeat d'alumnes matriculadi. Era presentacion deth cors se realizarà deman tàs 20 ores ena madeisha escòla.

Era Generalitat destinarà 1,4 milions d'èuros entara C-28.

PP

Jordi Montanha visitèc deluns era Val d'Aran.

Dauant deth hèt qu'er exèrcit a metut ara venta es terrens a on i ère plaçada era antica casèrna militara, e assabentats que i a capitau privat qu'ei interessat en aquerir-les, nosati, vesins preocupats pera mancança de lotjament public e d'auti servicis comunitaris, demanam ath Consitòri qu'empedisque aguesta operacion en tot crompar-les eri. Pensam qu'ei ua plan bona oportunitat entà qu'es administracions publiques poguen aquerir uns terrens damb uns còsti minims, e poder-les destinar a favorir aquera ciutadania (joeni, familhes damb problèmes d'incapacitat fisica e laborau, familhes nauvengudes...) que non pòden assumir es despenes de loguèr e crompa que les demane era empresa privada. Per tot açò demanam: Qu'aguesti terrens se destinen ath bastiment de viuendes de proteccion oficiau e creacion d'espacis publics entà poder balhar a ua part dera ciutadania lotjament digne e hèr que se pogue gaudir d'ua ciutat que s'ac mereish. Acompanham aguesta sollicitud damb un totau de 216 signatures. Atau madeish, aguesta recuelhuda de firmes a estat realizada deth 22 ath 29 de seteme.
Era poblacion de Bossòst acuelherà deman era populara hèira comerciau e ramadèra. A compdar des 9,30 ores e enquias 11 aurà lòc era inscripcion deth bestiar en recinte heriau. Tàs 11 començarà, en madeish lòc, er esdejuar popular a on s'aufrirà langoïssa e carn ara brasa. Tà meddia ei prevista ua espectaculara mòstra equestre a cargue d'un grop de Narbona e ara seguida s'autrejaràn es prèmis as guanhadors deth melhor bestiar. Rebrembam que deluns aurà lòc era hèira de Les, dimars era de Salardú e dimèrcles era de Vielha.

OPINION.
Carlos Montero Mateo.
Vesin de Vielha.

Deman se celèbre era hèira de Bossòst.

Presentacion de signatures en Ajuntament de Vielha-Mijaran.

AUÉ.
EDITE: PREMSA CATALANA S.A. ELABORACIÓN: GRUP CAT news@grupcat.com.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS. NOTARIA. RECAPTACION IMPÒSTI. GUM FM. AUÉ (REDACCION). GREMI D'HOSTALERIA. LORDÈRES.
AUÉ.

DISSABTE, 4 D'OCTUBRE DE 2003.

III.
CASTIÈRO.

CASTIÈRO.

David Martin e Toni Carré ena prumèra amassada deth Plan d'Excelléncia Toristica dera Val d'Aran.

AUÉ.

Es veïculs matriculats coma istorics non pagaràn.
Vielha modifique es Ordenances Fiscaus.
Redaccion VIELHA.
Eth Plen der Ajuntament de Vielha e Mijaran aprovèc eth darrèr dijaus, per unanimitat, era modificacion numerò 4 deth pressupòst ordinari der exercici 2003. Eth còsso d'Unitat d'Aran, Rufino Martínez, expliquèc qu'aguesta modificacion servirà entà curbir ua part des despenes produsides pera naua escòla mairau "talaments coma era contractacion de personau". Per un aute costat, ena session plenària tanben s'aprovèc per majoria, damb eth vòt en contra de CDA, era modificacion des Ordenances Fiscaus. Atau madeish en IBI e en IAE se haràn es modificacions tecniques que tanhen entà hèr-les avientes ara madeisha ordenança qu'an toti es municipis dera província de Lhèida. Er impòst municipau de veïculs serà obligatòri entà toti es ciutadans deth municipi en tot demorar-ne exempts aqueri matriculats coma istorics o qu'agen mès de 40 ans. Era taxa d'aigües pujarà un 30 per cent entà poder mantier era qualitat e quantitat d'aguest servici. Es otèls e restaurants e es comèrci tanben se veiràn afectats per aguesta modificacion.

Eth Plan d'Excelléncia d'Aran destine 516.844 èuros entara dusau annada.
Es actuacions previstes son contunhar damb es iniciades a prumeries d'an e era recuperacion de camins tradicionaus.
Redaccion VIELHA.
Era Comission de Seguiment deth Plan d'Excelléncia Toristica dera Val d'Aran celebrèc, dimars passat ena sedença deth govèrn aranés, era darrèra amassada dera prumèra annada, ena quau se hec un repàs de totes es actuacions que s'amien a tèrme e es dejà hètes. Tanben s'aprovèc eth pressupòst totau de 516844 èuros tàs actuacions previstes entara dusau annada. Segontes eth Gerent deth Plan, Antoni Carré, aguestes actuacions son "contunhar damb es iniciades, talament coma eth Parc de Visualizacion de Bossòst, era Alping Running Meeting, er Ostiu Culturau, enter d'autes, ath delà dera recuperacion de camins tradicionaus enter pòbles". Per un aute costat, eth pressupòst d'enguan a estat de 600000 èuros destinats ar apraiament de refugis de montanha coma eth dera Bassa d'Oles, eth dera Honeria o eth dera Artiga de Lin; ara recuperacion d'airaus recreatius; ath Parc de Visualizacion de fauna autoctona; ara recuperacion des Mines Victòria; ara Alpin Running Meeting; ar acondicionament dera pista de montanha de Prüedo e de corsères e itineraris de passeg coma eth GR 211 e PR. Ues autes actuacions an estat era melhora dera plana Web de Torisme e eth programa der Ostiu Toristico-Culturau. Er acte siguec presidit peth Sindic d'Aran, Carlos Barrera, damb era assisténcia d'un representant dera Secretaria Generau de Torisme, un dera Direccion Generau de Torisme dera Generalitat e d'Antoni Carré.

CASTIÈRO.

Organizen ua jornada tecnica sus eth nau reglament electrotecnic.
Redaccion VIELHA.
Eth Departament de Trabalh, Indústria, Comèrç e Torisme dera Generalitat amassa damb er Institut Catalan d'Energia organizèren, deluns passat en Vielha, ua jornada tecnica sus eth nau reglament electrotecnic de baisha tension d'aplicacion en Catalonha. Atau madeish, tanben se tractèren er ahèr deth provediment d'energia e es critèris d'eficiéncia energetica en tot desvolopar quauqui tèmes coma era normativa dera energia electrica, eth gas, era liberalizacion deth mercat dera energia e era aplicacion d'energies renauibles. Ar acte i assistiren eth Conselhèr d'Òbres e Servicis deth Conselh Generau, Francesc Vidal, e industriaus dera Val d'Aran.

Era passada dimenjada Aran acuelhec era IVau. Alping Running Meeting, pròva ena quau i participèren ath torn de 200 atlètes. Ena modalitat X-Marathon de 42Km, guanhèren Abelardo Valls, ena categoria masculina, e Chatenie Sainte, ena femenina. Ena modalitat de 21Km, guanhèren Fernando Bernal e Cristina Orofino.

AUÉ.

DISSABTE, 4 D'OCTUBRE DE 2003.

IV.
MUSÈU VAL D'ARAN.

Ara que i èm.
Jusèp Lois Sans.

Dret Civiu.
Eth Dret Civiu ei d'aqueres normes qu'en tot respectar es principis des marcs dera legislacion (democràcia, constitucion, estatut,...) articule er us tradicionau e era existéncia d'institucions seculares que dan personalitat ath pòble e que l'ajuden a pervíuer coma tau. Ei per açò qu'ei tant important que s'agen iniciat es procediments entà constituïr era seccion d'estudis juridics der Institut d'Estudis Aranesi, que compde damb un detzeat de persones, professionaus deth dret, que de manèra volontària e non onerosa s'amassen entà reflexionar sus es figures deth dret civiu aranés e hèn prepauses de recuperacion e de conservacion. Ei important d'escotar-i prepauses de compilacion de dret civil aranés o d'en tot passar peth Parlament de Catalonha demanar ath Rei era reafirmacion dera Querimònia. Aguest movement a produït estudis plan importants sus era Torneria e era Mieja Guandanheria (hèti pes insignes Simó Sevilla e Mezquita del Cacho). Catalonha a fòrça clar qu'entà recuperar eth sòn autogovèrn li cau era capacitat juridica sus eth sòn dret civil (qu'aurie d'includir eth dret aranés). Er Estat Espanhòu, tostemp centralista e contra es drets des pòbles, tanben ac a clar e ei per açò que deuant dera mès minima iniciativa legislativa deth Parlament de Catalonha en torn ath dret civil, i interpause recors d'inconstitucionalitat, coma a passat damb era prumèra Lei deth Còdi Civil de Catalonha, e coma passe des dera Lei 9/1987 de succesion intestada. Dat qu'eth Parlament ei competent exclusiu sus eth dret civil catalan, des de diuèrses instàncies s'a daurit un procès de refús as impugnacions espanholistes, ath qu'es aranesi mos i calerà ahíger.

Fotografia der arric-arraga que se tocaue entara Setmana Santa.

Victòria Garcia Vielha (CASTIÈRO).

Es campanes, era tringòla, es trucs, es esqueres, es matracas, es catanhòles, enter d'auti son esturments de materiau sonor.

Esturments de musica tradicionaus e populars (I).
Era istòria des esturments musicaus s'a de restacar damb es estructures sociaus des desparièrs pòbles ena mesura que determinadi musicaires formen part deth sòn auviatge culturau. Aguesti objèctes de cultura son tanben objècte d'art donques atau ac testimonien es elements decoratius e es materiaus damb es que son hèti. Laguens des esturments ne distingim desparières classes: es de materiau sonor, es de pèth, es de còrdes e es de bohar. Es esturments de materiau sonor an de besonh eth tremoladís deth materiau de qué son hèti entà produsir eth son. Tot soent se hè en tot picar er esturment damb un utís sus eth materiau. Enter aguesti esturments trobam es campanes, era tringòla, era claredassa, eth cascaròt, eth grilhonet, toti eri hèti damb metau honut e colat. Atau madesih, es campanes se tròben enes campanaus des glèises e es tringòles e es claredasses les pòrten penjades en còth es vaques. En cambi, es cascaròts e grilhons les trapam soent enes colièrs des cans e es mules. Tanben trapam es trucs e es esqueres penjades damb canaules de husta en còth des motons, crabes e shivaus. Aguesti an ua forma e un sistèma de batalh semblant ath des campanes, mès se diferéncien peth materiau damb que son hèti, ua huelha de hèr hargada e plegada. Es batalhs son de caishau o de uas. Es matracas e marterets son tanben campanes, de son mès sord pr'amor que son hètes de husta; aguestes normaument se tocauen tà Setmana Santa. Es tricanetes son dues tauletes de husta o dus tròci de costelha de bòu que se tien enter es dits, ath parion trapam es castanhòles mès que se caracterizen per èster uedes en sòn laguens. Era guitarreta ei ua clau de hèr hargada damb ua lengüeta ath miei e eth bramaut ei un des esturments de matèria sonora mès antic.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 11 D'OCTUBRE DE 2003 N. 83

Presenten eth prumèr diccionari en Occitan escrit per Joan Combes.
Aran aurà era version aranesa dera colleccion de libres "La Lua i el Món".
Era colleccion correspon ara sèria de diboishi que tracte ahèrs ambientaus.

D.M.A.

Espadaler e Barrera en moment dera presentacion dera edicion aranesa en Barcelona.

Redaccion BARCELONA.
Eth Conselhèr de Miei Ambient presentèc era darrèra setmana ath Sindic d'Aran, Carlos Barrera, era version aranesa dera colleccion de libres Lua e eth Mon. Aguesta colleccion de cinc numeròs a estat editada en catalan peth Departament de Miei Ambient, Ecombes e eth Club Super 3 e corresponen ara sèria de diboishi animats patrocinada peth Departament. Ath delà, Lua e eth Mon, sage es desparières questions mediambientaus d'ua manèra senzilha e entenedora entàs mainatges. Aguesti libres seràn distribusits en toti es centres de primària de Catalonha coma materiau pedagogic mès enes escòles dera Val d'Aran, dispausaràn dera edicion en aranés. Es libres publicats son Eth mon de Lua / Era deishalheria: ua caisha plan especiau! / Brics; era capucheta e era lhauna / Erós aniversari, Lua!; Bosses e mès bosses / Eròis de vertat; frisadeta d'aur e es tres porcerets / e Porcèths. Per un aute costat, eth passat 3 d'octubre sigueren presentats damb era assisténcia dera Conselhèra de Cultura, Mercedes Delaurens, es darrères produccions deth Conselh Generau d'Aran. Aguest son eth Cançonièr Occitan 1, Era Garbèra, Melquiades er inspector e eth club 3R, Remassada selectiua, Recorsi minèrs de Catalonha, Era montanha ei hònt de vida e Eth Secret. Aguest acte ei integrat laguens dera quatau edicion deth "Festival Occitania" que se celèbre der 1 ath 31 d'octobre en Occitània. Atau, enguan ei eth prumèr còp qu'Aran en forme part e era cantaira Lúcia i participarà eth pròplèu dia 24 en St. Gaudens. Tanben se presentèren eth Diccionari Generau Occitan escrit per occitan Cantalausa e eth libre de Dret Lingüistic escrit peth professor dera URV, Jordi Venet.

Eth candidat deth PSC per Lhèida tàs eleccions autonomiques visite era hèira de Vielha.

Bossòst, Les, Salardú e Vielha celèbren es hèires de bestiar e comerciaus dera tardor.

AUÉ.

DISSABTE, 11 D'OCTUBRE DE 2003.

II.

Carbonell destaque era precarietat ena quau se trape er IES d'Aran.
Demanen corregir mancances coma ua escala d'emergéncia e eth bastiment de lavabos interiors.
Redaccion Vielha (CASTIÈRO).
Eth candidat deth PSC per Lhèida, Jordi Carbonell, visitèc dimèrcles passat era hèira de Vielha amassa damb eth prumèr secretari d'Unitat d'Aran, Francesc Boya, e d'auti representants politics. Pendent era visita Carbonell s'interessèc per quauqui des problèmes que patís Aran, especiaument en sòn cap-lòc entad açò qu'ei ar encastre der ensenhament. Eth cap de lista deth PSC per Lhèida tàs eleccions autonomiques destaquèc er estat de precarietat en qué se tròbe er IES d'Aran, a on eth Govèrn i a de hèr importantes melhores en tot eliminar es mancances existentes. Aguestes mancances, segontes Carbonell, son ua escala d'emergéncia, eth bastiment d'uns lavabos laguens dera bastissa principau -qu'a diferéncia des actuaus non patisquen es efèctes des gelades der iuèrn-. Tanben ne citèc d'autes coma eth bastiment d'un espaci interior entà qu'es centeats de mainatges qu'utilizen eth minjador poguen refugiar-s'i enes dies de ploja o nhèu, atau coma era eliminacion des "barracons" a on i son ubicades quauques aules de primària. Ath delà, Carbonell e Boya rebrembèren eth problèma deth transit pesant ath sòn pas pera Val d'Aran, en tot remercar era manca de seguretat enes carretères e era precarietat des accèssi tà Baquèira Beret. Toti dus demanen era equitat en tracte as pirenencs entad açò qu'ei as besonhs basics en encastre sociau, economic e d'infraestructures.

Bracs. Desdoblen es classes des corsi d'aranés.
Ena inauguracion des corsi d'aranés se celebrèc eth passat dia 3 d'octobre. Pendent er acte inaugurau se remerquèc qu'enguan s'an auut de desdoblar es classes de toti es nivèus pr'amor dera hòrta demana de persones que vòlen obtier aguestes titolacions. Un totau de 43 persones s'an inscrit en nivèu A, 28 en A1, 32 en nivèu B e 52 en nivèu C. Atau donc, aguest acreishement d'alumnat obligue ath desdoblament pr'amor de balhar un ensenhament de mès qualitat. Cau díder qu'es classes s'inciaràn eth pròplèu dimars 14 d'octobre en IES d'Aran a compdar des 6 dera tarde e enquias 8 deth ser. Per un aute costat, es classes d'aranés en Barcelona tanben an auut ua bona acuelhuda en tot auer-se apuntar 15 persones ath nivèu A. Eth nivèu A1 tanben se realizarà, mès encara non s'a fixat eth totau d'alumnes que i assistiràn. Aguestes s'iniciaràn eth pròplèu dimèrcles ena Secretaria Generau de Joenessa, plaçada en carrèr Calàbria, 147 a compdar des 7 dera tarde enquias 9 deth ser.

Eth candidat deth PSC per Lhèida visite era hèira de Vielha.
Carbonell e Boya en centre, ath hons Emili Medan e ena quèrra Asensi.

AUÉ.

Agenda.
GASTRONOMIA.  IVau Edicion dera Mòstra Gastronomica dera codina aranesa. Mès informacion en 973 640 110. Aguesta dimenjada: Restaurant Eth Taro Rest. Sidreria Casa Pau Restaurant Esquirò Rest. Fonda d'en Pep. CONVOCATÒRIES. Vielha. Aguest dimars comencen es corsi d'aranés des nivèus A, A1, B e C. Es classes s'impartiràn de 18 a 20 ores en IES d'Aran.  Eth Departament de Joenessa deth Conselh Generau d'Aran met a disposicion de toti es joeni d'enter 16 e 29 ans, era Bossa Joena de Trabalh.
Barcelona. Aguest dimèrcles s'inicien es corsi d'aranés en Barcelona des nivèus A e A1. Es classes s'impartiràn de 7 a 9 ena Secretaria Generau de Joenessa plaçada en C/Calabria. CINÈMA. Vielha. Aguesta setmana en cinèma de Vielha se projècten es pellicules "Papá canguro" e "Jeepers Creepers 2".

Servicis.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU. TORISME VIELHA. CORRÈUS. NOTARIA.

Es trabalhs deth nau pònt sus er arriu Nere s'inicien era pròplèu setmana.
Es trabalhs de bastiment deth nau pònt sus er arriu Nere en cap-lòc d'Aran, eth quau remplaçarà er actuau pas elevat deth Cap dera Vila, s'iniciaràn era pròplèu setmana segontes anoncièc eth Govèrn aranés. Aguest pònt, qu'aurà ua amplada de sies mètres e serà plaçat a pògui mètres der actuau, supausarà un còst de 300000 èuros que seràn finançats peth Departament de Medi Ambient. Atau, pendent es trabalhs, enes carrèrs Sarriulera e Major s'i poirà circolar en andús sentits dera marcha en tot quedar inabilitat er actuau pònt.

AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 11 D'OCTUBRE DE 2003.

III.

VAL D'ARAN.

Eth bestiar dera hèira de Vielha.

AUÉ.

Vegada de oelhes ena hèira de Salardú.

AUÉ.

Aran acuelh eth cicle de hèires dera tardor en tot èster eth bestiar eth centre d'atencion.
Era exposicion de poralha de Les mòstre es melhors exemplars de races blosses.
V. Garcia VAL D'ARAN.
Era Val d'Aran acuelhec, era darrèra setmana, eth cicle de hèires de tardor en tot començar damb era de Bossòst, contunhar damb es de Les e Salardú e finalizar damb era de Vielha. Un còp mès eth bestiar des ramadèrs deth parçan siguec eth protagonista enes desparièrs concorsi organizats per cada pòble. En aguestes hèires, dejà tradicionaus, heren acte de preséncia e sigueren premiats es melhors exemplars deth sector bovin/vacam, ovin/oelham, equèstre, atau coma eth avicòla/poralham. Anticament er objectiu des hèires ère véner eth bestiar dempús de suenhar-lo tot er an, en tot auer en compde qu'era ramaderia ère era principau hònt d'ingrèssi des aranesi abantes dera arribada deth torisme. Es hèires tanben èren eth punt de trobada de toti es ramadèrs e vesins d'Aran que profitauen aguest eveniment entà trobar-se e blagar ua estona. Es marchands de minjar e ròba tanben formen part d'aguesta peculiara hèsta dera tardor a on es vesins des pòbles se passegen en tot sajar de trobar es melhors aufèrtes tà crompar.

Es marchands dera hèira de Les.

AUÉ.

Bossòst organize ua mòstra equèstre amiada a tèrme per un grop de Narbona.
Era hèira de Bossòst, celebrada eth darrèr dimenge, acuelhec ua mòstra equèstre amiada a tèrme per un grop de Narbona. Atau madeish, laguens deth programa d'actes dera hèira de Les celebrada, deluns passat, auec lòc pendent era dimenjada ua exposicion avicòla e ua demostracion de shivaus peth Centre ipic de Loishon. Eth dia dera hèira se presentèc era "vacagascona" e se hec ua demostracion de bricolage. Era animacion musicau siguec a cargue de José Castillo (musica des Andes), des acordionistes d'Aran e Comminges e des Corbilhuèrs Cantaires. Dimars se celebrèc era de Salardú e dimèrcles era de Vielha. En totes aguestes hèires es Ajuntaments des respectius pòbles aufriren a toti es assistents un esdejuar popular en recinte dera hèira.

Era hèira de Bossòst se celebrec dimenge passat.

AUÉ.

DISSABTE, 11 D'OCTUBRE DE 2003.

IV.

Ara que i èm.
Jusèp Lois Sans.

Era imatge.

MUSÈU VAL D'ARAN.

Era bramauèra ei hèta d'un tronc uedat en cambi eth tolohon ei coma un petit brama-topin.

Victòria Garcia Vielha (CASTIÈRO).

Enes esturments de pèth influís era manèra de hèr eth tremoladís, eth celh dera pèth e era forma dera caisha de resson.

Esturments de musica tradicionaus e populars (II).
Ena musica tradicionau e populara tanben i trapam un aute tipe d'esturments, es de pèth. Entà poderles hèr a sonar cau hèr tremolar ua pèth tibada entà dempús amplificar aguest tremoladís per miei d'ua caisha de resson. Es elements que s'utilizen tà hèr sonar aguesti esturments son, era manèra de hèr eth tremoladís, era superfícia, eth celh dera pèth e era forma dera caisha de resson. Atau, tà hèr eth tremoladís dessús d'ua pèth tibada sus un cercle cau hèr-la picar damb es dits o damb un bròca. Un auta manèra ei per miei d'ua còrda o hiu fretadi, estacadi ath sòn punt centrau. Entad açò qu'ei ara superfícia e celh dera pèth, er auer un cercle mès petit de pèth mès espessa o encara mès tibada provocarà un sòn mès naut e sec qu'er auer un cercle mès gran e de mens celh. Era forma dera caisha de resson tanben influís en tremoladís, atau donques trobam caishes de resson damb ua forma redona, o ben, de forma cilindrica damb eth cu dubèrt o caperat. Laguens dera familha des esturments de pèth i diferenciam eth tambor, que pòt auer es cilindres de diuèrses longades e que se tòque damb dues bròques. En Canejan, aguest nòm se da tanben a un aute esturment de pèth hèt d'un farrat miei plen d'aigua e caperat tamb ua pèth, eth quau se tòque damb un bastonet. Un aute des esturments d'aguesta familha ei era tamborra, mès grana qu'eth tambor e que se tòque damb ua maça. Eth bramaut, bramatopin, era ola petadera an coma caisha de resson utisi dera vaishèra e eth son se produsís en tot heiregar era pèth. Atau madeish, era bramauèra ei pariona ada guesti darrèrs, mès era caisha de resson ei un tronc uedat. Fin finau eth tolohon ei com un petit bramatopin entad d'açò qu'ei ara caisha de resson, mès eth cilindre ei hèt de pela de telh o bedoth.

È ua mainada de 10 ans que hè quauqui mesi acodic entà ues colònies d'ostiu, ben organizades, entàs que me demanèren de signar ua autorizacion entar emplec dera sua imatge. Demorè iniciaument susprenut per ua exigéncia pariona. Sò organizat per profession fòrça activitats, de diuèrsi dies de durada, damb mainatges e sonque èra exigent damb era autorizacion patèrna entà intervier en cas de besonhs medicaus. Ara eth requisit entà qu'es mainatges posquen accedir a quauques activitats afècte tanben ar emplec dera imatge, e aguest requisit arribe enes escòles. Ei a díder, que ja se demane en moment dera matricula en centres educatius. Me semble excessiu, mès ac compreni. Non hè massa en un centre educatiu un professor en tot provar era camera de vidèo qu'auie aquirit era escòla hec ua filmacion en pati a grops de mainatges en tot jogar o entretenguts. Ena filmacion captèc damb detalh un mainatge que se "liaue un pòrro". Metec era accion en coneishement dera direccion deth Centre, era quau decidic portar era filmacion entà un claustre entà decidir quina accion educativa aplicauen ath mainatge. Donques, es pares, an denonciat ara escòla e ara direccion per auer projectat imatges deth sòn hilh sense autorizacion patèrna. En aplicacion estricta dera legislacion ei possible qu'eth jutge determine castigar ara escòla. Er acte reprobable deth mainatge ja a passat a dusau tèrme e era accion educativa a de vincular-se a un coneishement cada viatge major dera legislacion. Me shòrde auer d'autorizar que se posque emplegar era imatge dera mia hilha, mès ac compreni e se voi socializar-la ac è de hèr. Ad aguest pas, qué aurà d'autorizar era mia hilha des sòns hilhs?

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 18 D'OCTUBRE DE 2003 N. 84.

Aguest plan foncionarà des des 6 dera maitiada enquias dètz deth ser.
Presenten eth sistèma tà regular eth transit de camions en tunèl de Vielha.
Barrera e Delort coincidissen en qué servirà tà melhorar era seguretat viària.
Per un aute costat, Delort soslinhèc era rapidesa ena que s'an metut d'acòrd dues administracions tà solucionar aguest problèma, dempús des accidents patits en tunèls europèus. Eth còst totau dera installacion deth sistèma semaforic a estat de 920914 èuros per part deth SCT. Ar acte tanben i assistic eth Cap de Carretères der Estat de Catalonha, Vicenç Vilanova, qui manifestèc qu'eth Ministèri de Foment a invertit dus millions d'èuros entà bastir es tres parcatges damb capacitat tà 80 camions, abilitats en andús boques deth tunèl. Eth President deth Grèmi de Transportistes en Lhèida, Pedro Bermudez, remerquèc qu'es transportistes collaboraràn ena mesura possibla, tostemp qu'aguest metòde se desvolupe corrèctament.

De quèrra a dreta Delort, Barrera e Vilanova ena presentacion deth sistèma semaforic.

AUË.

Victòria Garcia Vielha (CASTIÈRO).
Eth Sindic d'Aran, Carlos Barrera, e eth Director Generau deth Servici Catalan de Trànsit, Joan Delort, coïncidiren eth passat dijaus, en cors dera presentacion dera installacion deth nau sistèma semafòric, qu'aguest metòde "servirà entà melhorar era seguretat viària ath laguens deth tunèl de Vielha". Eth nau sistèma ei en període de pròva des de mejans de seteme e permet era regulacion deth pas alternatiu de camions peth laguens deth tunèl entà esvitar que dus camions s'i poguen crotzar. Atau donc se minimizarà eth risc potenciau de patir un possible accident. Aguest sistèma serà actiu des des sies deth maitin enquias dètz deth ser, de deluns a diuendres en tot quedar desconnectat pendent es dimenjades. Barrera volec remercar que "primarà era coeréncia", ei a díder, en cas de nheuades eth sistèma se desactivarà e autant es Mossos d'Esquadra coma era empresa Safir se coordinaràn entà solucionar era situacion.

Eth Conselh rescindís eth contracte damb era Aliança entara gestion der espitau.

Aran signe un convengut de collaboracion damb era Val d'Aòsta.

AUÉ.

DISSABTE, 18 D'OCTUBRE DE 2003.

II.

Eth Conselh auançe entà assolir era gestion integrau dera sanitat aranesa.
"L'Aliança" serà substituïda per ua naua empresa aperada Aran Salut que serà gestionada peth SAS.
Redaccion Vielha (CASTIÈRO).
Eth Servici Aranés dera Salut aprovèc en conselh de direccion, celebrat deluns passat, era rescission deth contracte damb era Aliança qu'ei era empresa subcontratada peth SAS e que gestione era assisténcia espitalària e especializada. Segontes eth Sindic d'Aran, Carlos Barrera, aguest contracte "non se prorogarà entad 2004 per'mor qu'era volentat deth Conselh Generau ei aunçar en un modèu sanitari integrau damb eish vertebrador ena prestacion sanitària de magèr qualitat entàs ciutadans". Barrera higec qu'era unenca manèra legau d'amia'c a tèrme ei en tot iniciat era rescission deth contracte damb era Aliança tà dempús poder crear ua empresa publica de gestion sanitària, que se regisque peth dret mercantil, aperada Aran Salut. Cau díder tanben qu'era Aliança, pera sua part, participarà en aguest procès enquia arténher era competenciau totau, remerquèc Barrera. Per sua part, UA-PSC e PRAG s'abstièren ena votacion des punts 5, 6 e 7 en tot manifestar qu'en aguesta decision a estat insuficient era informacion e es estudis presentadi qu'avalen es decisions que se sotmentessen a vòt. "Mès, èm cossents damb era creacion d'Aran Salut. Pensam que tanben a mancat informacion as auti membres deth govèrn aranés, atau coma as collectius de mètges e personau sanitari d'Aran". Barrera expliquèc que tà garantir un procès participatiu en aguest ahèr, se compdarà damb es suggeréncies e prepauses des professionaus dera sanitat aranesa, atau coma damb es representants sindicaus en Aran en sector sanitari e s'informarà as ciutadans e politics.

Bracs. Convòquen era XIVau. Edicion des prèmis Mossen Condò Sambeat.
Eth Conselh Generau d'Aran convòque, coma cada an, era XIVau. Edicion deth Prèmi Literari Infantil e Jovenil Mn. Condò Sambeat enes categories de narracion e poesia. Aguest prèmi, dejà tradicionau, ei adreçat ara mainadèra d'enter 9 e 17 ans. Es predites categories se despartissen en quate nivèus qu'acorròpen as participaires segontes era edat. Es òbres guanhadores corresponentes ath prumèr prèmi e finalista receberàn ua quantitat en metallic, ath delà d'un diplòma que tanben s'autrejarà as dus accèssits. Enguan eth CEIP Garona de Vielha se n'encuedarà de representar ua pèça teatrau pendent era serada d'entrèga des prèmis. Es trabalhs s'auràn de presentar ena OFE der Aranés deth Conselh Generau abantes deth 31 de gèr de 2004. Cada òbra se presentarà laguens d'ua engolòpa e ena part exteriora dera madeisha i aurà de constar eth subernòm e era categoria e nivèu a qué correspon. Atau madeish, en ua huelha calada laguens d'ua auta engolòpa mès petita (que s'introdusirà dempús ath laguens dera grana) i calerà escríuer eth nòm e cognòms, edat, adreça, categoria, nivèu e sustot eth numerò de telefon. En exterior d'aguesta i aurà de figurar tanben eth subernòm e era categoria e nivèu. Es òbres presentades demoraràn en proprietat deth Conselh Generau e es òbres guanhadores seràn editades laguens dera colleccion Garona de Pagès-Editors. Cau díder qu'aguest prèmi literari admet quina narracion o poesia que sigue redigida en lengua occitana, ei a díder, en quinsevolh des sòns dialèctes o variantes. En tot hèr atau difusion d'aguest certamen en er aute costat dera termièra.

UA manifèste era manca d'informacion en aguest procès.

TESVA gestione eth transpòrt sanitari e d'emergéncies.

AUÉ.

Agenda.
GASTRONOMIA.  IVau Edicion dera Mòstra Gastronomica dera codina aranesa. Mès informacion en 973 640 110. Aguesta dimenjada: Rest. Hosteria Catalana Restaurant Es Pletieus Restaurant Aubas II Rest. Parador de Vielha CONVOCATÒRIES Vielha  Eth Departament de Joenessa deth Conselh Generau d'Aran met a disposicion de toti es joeni d'enter 16 e 29 ans, era Bossa Joena de Trabalh. Vielha e Barcelona  Toti es dimars, de 6 a 8 dera vrespada, classes des corsi d'aranés des nivèus A, A1, B e C en IES d'Aran de Vielha. Toti es dimèrcles corsi d'aranés en Barcelona des nivèus A e A1, de 7 a 9, ena Secretaria Generau de Joenessa plaçada en Carrèr Calàbria. CINÈMA. 
Vielha. Aguesta setmana en cinèma de Vielha se projècten es pellicules "Dos tipos duros" e "Dos policias rebeldes 2". Entà mès informacion consultatz es pannèus informatius.

Servicis.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME. VIELHA. CORRÈUS.

AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 18 D'OCTUBRE DE 2003.

III.
CASTIÈRO.

CASTIÈRO.

Assessoren e informen sus ahèrs d'estudis e trabalh.
Joenessa posse un nau servici as joeni.
Redaccion VIELHA.
Eth Departament de Joenessa deth Conselh Generau aguesta darrèra setmana a metut en foncionament un nau servici entath joen d'Aran enmarcat laguens deth Plan Generau de Joenessa dera Val d'Aran e qu'a coma objectiu potenciar e fomentar un marc de politica jovenil integrau. A compdar d'ara, toti aqueri joeni interessadi de 14 a 29 ans pòden adreçar-se entad aguesta oficina en orari de 9 a 14 ores o ben de 16 a 18 ores, tà obtier informacion e assessorament sus quina question que sigue entad açò qu'ei as ahèrs de trabalh o estudis. Es foncions qu'amiarà a tèrme en tot çò de restacat ath tèma laborau son ajudar a elaborar es airines de cerca de trabalh, assessorar sus quinsevolh tèma laborau atau coma ajudar a crear era tua pròpria empresa. En tèma d'estudis aguest servici, orientarà tà poder préner decisions sus eth futur a trauèrs d'un seguiment personau, en tot depéner dera situacion academica e interèssi professionaus. Coma demanar ua bèca, tipes de lotjaments, transpòrts e trabalh en estrangèr son uns auti des servicis aufrits.

Carlos Barrera, Josep Mª Pelegrí, Joaquim Llimona ena conferéncia aufrida per Carlo Perrin.

AUÉ.

Aran s'afraie damb era Vall d'Aòsta a trauèrs d'un protocòl d'intencions.
Eth Govèrn d'Aran signe un convengut de collaboracion damb era Secretaria de Relacions Exteriors.
Redaccion VIELHA.
Eth Conselh Generau d'Aran signèc eth passat 10 d'octobre un convengut de collaboracion damb era Delegacion dera Val d'Aòsta. Er objectiu d'aguest convengut ei escambiar damb aguesta region d'Itàlia experiéncies sus encastres fonamentaus coma eth coneishement deth territòri, era identitat culturau e es particularitats lingüistiques, atau coma es politiques de promocion toristica e d'avaloracion mieiambientau dera Val d'Aran. D'aguesta manèra, cinc representats dera Val d'Aòsta visitaràn Aran eth pròplèu mes de gèr de 2004 pendent tres dies tà escambiar e beneficiar-se des accions politiques e administratiues que s'amien en parçan. Çò de madeish harà ua delegacion aranesa en mes de hereuèr. Per un aute costat, eth Govèrn Aranés tanben signèc un convengut de collaboracion damb era Secretaria de Relacions Exteriores dera Generalitat dera Generalitat. En aguest convengut era Secretaria se compromet a promòir era internacionalizacion d'Aran, compartir era experiéncia e eth bagatge aquerit per aguesta en camp des relacions internacionaus, assessorar ara Val en ahèrs transtermièrs damb autes regions o païsi, atau coma balhar supòrt logistic e financer en projèctes transfronterièrs o internacionaus. Era Secretaria tanben aufrirà era assisténcia tecnica e pressupostària en actes o jornades d'interès, era collaboracion ena preparacion de viatges institucionaus e era organizacion d'amassades periodiques enter era Secretaria e eth Conselh Generau entà avalorar era cooperacion e trapar naui mecanismes tà refortilhar es relacions. Per una aute costat, eth President dera Region d'Aòsta, Carlo Perrin, aufric ua conferéncia sus era sua situacion geografica, istorica, politica e culturau. En toti aguesti actes i assitiren eth Conselhèr de Governacion e Relacions Intitucionaus, Josep Mª Pelegrí atau coma desparièrs politics d'Aran.

CASTIÈRO

VAL D'ARAN.

Pasqual Maragall participe en ua jornada sus es Pirenèus en Vielha.
Redaccion VIELHA.
Eth President deth PSC, Pasqual Maragall, participèc dissabte passat ena jornada "Pirineus: nous temps, noves idees". Alcaldes, deputats e dirigents politics des regions franceses d'Aquitania, LanguedocRossilhon, Midi-Pyrénées, d'Andorra, Aran, Navarra, Aragon e Catalonha s'amassèren damb er objectiu de possar era collaboracion enter es regions pirenenques e refortilhar es relacions. Atau madeish, en aguesta amassada se redactèc ua peticion comuna de melhors comunicacions entàs Pirenèus que portarà eth nòm de Declaracion de Vielha. Per un aute costat, eth president deth PSC presentèc en aguesta trobada era sua prepausa de crear ua èuroregion en Pirenèu.

Mès de 8000 persones visiten era Rota Romanica d'Aran.
Redaccion VAL D'ARAN.
Era Conselhèra de Cultura, Mercedes Delaurens, manifestèc qu'era Rota Romanica d'Aran a estat tot un èxit. Cau díder que mès de 8000 persones visitèren pendent eth passat ostiu es glèises d'Aran. Aguesta rota, qu'ei includida en airau de Patrimòni Culturau deth Conselh, ei formada per un conjunt de glèises araneses enes qu'auem era possibilitat de realisar ua visita guidada. Ei previst qu'entad pròplèu an totes eres siguen senhalisades damb eth simbèu.

AUÉ.

DISSABTE, 18 D'OCTUBRE DE 2003.

IV.

Detalh des horats dera taula deth dessús deth tamborin.

Ara que i èm.
Jusèp Lois Sans.

Aran-Aosta.

MUSÈU VAL D'ARAN.

Esturments de musica tradicionaus e populars (III).
Un aute tipe d'esturments musicaus qu'amasse era musica tradicionau e popular son es esturments de còrdes. Entà hèr-les a sonar cau hèr tremblar ua còrda tibada, alavetz eth tremoladís s'amplifique per miei d'ua caisha de resson. Eth son càmbie en tot depéner dera manèra de produsir eth tremoladís; dera longada, fòrça e tension dera còrda; e dera dimension dera caisha de resson. Eth tremoladís dera còrda se pòt produsir en tot pecigar damb es dits o tamb objèctes que vòlen semblar es ungles des dits, tanben se pòt hèr en tot heiregar damb utisi especiaus o ben en tot picar damb ua sòrta de baston o martèth. Entad açò qu'ei ara forma dera còrda, ua de tibada tremolanta emeterà un son. Totun, ua còrda mès longa e destibada darà un son mès baish qu'ua de mès cuerta e tibada que lo harà mès naut. Eth celh dera còrda tanben modificarà es sons aguts o grèus. Era forma e dimension dera caisha de resson a coma foncion acréisher era poténcia deth son. Atau, ua caisha mès prohonda e redona avalorarà es sons mès baishi e ua auta de mès petita e cu planèr les avalorarà mès nauti. Laguens des esturments de còrda trapam eth vriolin, qu'ei un des mès representatius, normaument se tocaue enes hèstes majors e es boni mestieraus se lo hègen eri madeishi. Un aute ei era vièla, qu'a era caisha de resson en forma de guitarra o de laut e ath dessús pòrte còrdes que sonen per miei d'ua arròda que les heiregue. Tanben auem eth tamborin que cònste d'ua caisha de resson longa de tres pès e planèra, ueda, en un solet tròç de husta tamb ua taula de husta mès prima e horadada damb detalhs que la capère. A entre cinc e nau còrdes gròsses tibades de budèth. Es còrdes son picades de còp damb un bastonet, normaument acompanhe era flaüta de tres traus en tot hèr rimar era melodia.

V. Garcia Vielha (CASTIÈRO).

Eth tamborin pòrte enter cinc e nau còrdes gròsses de budèth ben tibades que son picades de còp damb un bastonet.

Eth passat diuendres dia 10, ua delegacion dera Val d'Aosta presidida peth Sr. Carlo Perrin, President deth Govèrn, visitèc era Val d'Aran. Siguec ua iniciativa conjunta deth Conselh Generau d'Aran e dera Secretaria de Relacions Exteriores dera Generalitat que sage d'establir relacions entre es govèrns des dues vals. En aguesti moments de construccion europèa aguestes relacions son indispensables, subertot se volem era Euròpa dera diversitat e des identitats. Era Val d'Aran e era Val d'Aosta an causes en comun: son regions petites (encara qu'Aosta a 120.000 abitants), que viuen deth torisme, en ambients de montanha, damb caracteristiques culturaus diferenciades des vesins e damb estatuts d'autogovèrn. Açò hè qu'era relacion posque aportar suggeréncies de politiques possibles e linhes d'actuacion comunes en marc europèu. Carlo Perrin definie plan clarament qu'era autonomia "non ei simplament ua forma d'organizacion politica: ei sustot un principi, un valor fonamentau dera nòsta civilizacion, que se tradusís en un sistèma d'autogovèrn millenari,... Un valor blos, qu'a sabut resistir, ath long des sègles, as diuèrsi atacs centralizadors, e totalitaris...". As nivèus dera ideologia politica, mès tanben as nivèus dera "praxis" era Val d'Aosta e era Val d'Aran an fòrça ahèrs a trabalhar amassa: es centrals idroelectriques, es estacions d'esquí, es problèmes deth transit d'un nombre excessiu de camions, era conservacion dera cultura pròpria, era proteccion dera economia familhara, era preservacion deth territòri... Cau recuélher era idèa lançada per Joaquim Llimona de qu'era Val d'Aran lidère un movement europèu de zònes de montanha.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 25 D'OCTUBRE DE 2003 N. 85.

Eth Conselh e era Generalitat signen un convengut tà possar eth comèrç d'Aran.
Eth plan d'actuacions a realizar sorgirà d'un estudi comerciau deth parçan.

Era Direccion Generau de Comèrç finançarà eth còst der estudi.

Artur Sánchez e Josep Mª Recasens en tot signar eth convengut en Parador d'Arties.

AUÉ.

Victòria Garcia Arties (ARTIES E GARÒS).
Eth Conselhèr de Promocion Economica deth Conselh Generau, Artur Sánchez, e eth Sosdirector Generau de Comèrç, Josep MªRecasens, signèren, dijaus passat en Parador d'Arties, un convengut entara dinamizacion comerciau ena Val d'Aran. Aguest compromet ara Direccion Generau de Comèrç, per miei dera Agéncia entara Promocion deth Comèrç, a encargar era realizacion d'un estudi comerciau dera Val d'Aran. Recasens expliquèc qu'"aguest convengut respon as inquietuds deth govèrn aranés entà pr'amor d'arténher era màger competitivitat en comèrç dera Val d'Aran". Ei a díder, entad açò qu'ei ara atencion des besonhs des aranesi e des visitaires e ara manèra coma se pòt profitar eth flux toristic. Aguest estudi comerciau constarà de desparières fases talaments coma ua analisi quantitativa e qualitativa dera aufèrta comerciau, era determinacion dera demanda comerciau damb especiau incidéncia ena tipologia de client e un estudi des condicionants urbanistics. D'autes fases seràn era realizacion d'un estudi d'identificacion e senhalizacion comerciau, ua diagnòsi dera situacion e era planificacion des actuacions a realizar damb era corresponenta avaloracion economica. Eth còst deth madeish serà finançat pera Direccion Generau de Comèrç a trauèrs d'un programa de dinamizacion deth Consòrci de Promocion Comerciau de Catalonha. Atau madeish, aguest estudi gesserà a concors public e ei previst que comence a compdar dera primauera de 2004. Entà garantir eth corrècte desvolopament d'aguest se constitusirà ua comission de seguiment damb representants deth govèrn aranés e catalan ath delà de comerçants aranesi.

Es televisions locaus emeteràn en Catalonha programes e notícies sus Aran.

Clausuren era IVau. Edicion dera Mòstra Gastronomica dera codina aranesa.

AUÉ.

DISSABTE, 25 D'OCTUBRE DE 2003.

II.

Es televisions locaus emeteràn en Catalonha era realitat aranesa.
Se preten contunhar possant era preséncia der aranés autant laguens coma dehòra d'Aran.
Redaccion BARCELONA.
Era Conselhèra de Cultura deth Conselh Generau, Mercedes Delaurens, e eth portavotz dera Mesa de Television Locau de Catalonha, Josep Vilar signèren, dijaus passat ena sedença deth CAC, un acòrd tà qu'es 82 televisions locaus que conformen era Mesa se comprometen a emèter espacis e notícies sus era realitat culturau, sociau, politica e economica dera d'Aran. Delaurens expliquèc qu'aguest convengut "ei un pas important per'mor que permeterà dar a conéisher en Catalonha era realitat aranesa". Ath delà, higec qu'encara non i a un calendari definit mès confie qu'es televisons locaus de Catalonha difonen es prumères notícies e programes a darrèrs d'an. Pera sua part, Vilar didec que "mos auem comprometut a her a conéisher era realitat aranesa coma un element informatiu mès, tà atau normalizar-la". Vilar higec qu'en principi, es programes generats en Aran auràn era locucion integrament en aranés, en tot qu'es notícies hètes pes emissores locaus dera rèsta de Catalonha sus era realitat aranesa respectaràn es talhs de votz en aranés des protagonistes dera notícia. Per un aute costat, dijaus passat tanben auec lòc ua amassada dera Comission de Seguiment der Audiovisuau en Aranés e es mejans publics catalans entà contunhar possant era preséncia der aranés autant laguens coma dehora d'Aran. Delaurens manifestèc que tà agranir era preséncia mediatica dera realitat aranesa cau acréisher abantes era plantilha de periodistes que trabalhen enes mejans.

Bracs. Francesc Boya her memòria des sòns darrèrs quate ans com a deputat.
Eth deputat deth PSC per Lhèida en Parlament de Catalonha aufric, dimèrcles passat, ua conferéncia de prensa ena sedença d'UAPSC entà balhar compdes des sues responsabilitats en Parlament de Catalonha, sustot entad açò qu'ei ara Val d'Aran e Pirenèus pendent es darrèrs quate ans en cargue. Atau madeish, pendent era darrèra legislatura Boya a presentat un totau de 533 iniciatives des quaus ath torn d'un seishanta cinc per cent an estat aprovades peth Parlament de Catalonha. Aguestes iniciatives hèn referéncia a tota ua varietat d'encastres, mès Boya expliquèc que "s'an basat en ahèrs d'infraesctructures, d'ensenhament, sociaus e d'espòrts". D'enter aguestes iniciatives volec destacar es prepauses non de lei sus era melhora dera carretèra C-28 Vielha-Vaquèira, sus eth tèma der acreishement deth pas de camions de gran tonatge pes carretères Pirenenques, atau coma sus era redaccion d'un traçat dera carretèra d'accès ara localitat de Canejan. Entad açò qu'ei ar ensenhament remerquèc es prepauses entà demanar ajudes entàs estudiants e es sues familhes, es melhores der IES d'Aran e d'autes escòles araneses coma era d'Es Bòrdes. Sus er ahèr dera lengua "se demanèc era elaboracion d'un estudi sus eth coneishement der aranés que posteriorament s'amièc a tèrme" expausèc Boya. Es ajudes e melhores as mieis de comunicacion e equipaments esportius e culturaus atau coma era problematica des bastisses destinades ara dusau residéncia an estat, enter d'autes, es demanes qu'eth deputat deth PSC en Lhèida a presentat en Parlament de Catalonha.

Un totau de 82 televisions locaus conformen era Mesa.

AUÉ.

Delaurens e Vilar signèren eth convengut ena sedença deth CAC.

Agenda.

CONVOCATÒRIES. Vielha. Eth Departament de Joenessa deth Conselh Generau d'Aran aufrís er Assessorament Academicolaborau tà joeni d'enter 14 e 29 ans. Orari dera oficina: Maitin de 9 a 14 ores e tardes de 16 a 18 ores. Vielha e Barcelona. Toti es dimars, de 6 a 8 dera vrespada, classes des corsi d'aranés des nivèus A, A1, B e C en IES d'Aran de Vielha. Toti es dimèrcles, de 7 a 9, corsi d'aranés des nivèus A e A1 en Barcelona, ena Secretaria Generau de Joenessa plaçada en C/Calàbria.

MÈRCAT. Les. Aguest dimars Mercat de flors en Les, en tot coïncidir damb era celebracion de Marteror. Tot tipe de flors, crisantèms, pesaments, ciclamens, bròc, plantes d'interior. ACTUACIONS. Vielha. Aué en cinèma de Vielha, tàs 12,30 deth meddia, Fofito Aragon presente eth sòn nau espectacle "Recuerdos". Prètz dera entrada 10 èuros (8 tàs mainatges damb invitacion).

Servicis.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME VIELHA. CORRÈUS.
AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 25 D'OCTUBRE DE 2003.

III.
QUATE LÒCS.

CASTIÈRO.

Aran acuelh un cors sus ramaderia ecologica.
Redaccion VIELHA.
Era Union de Pagesi de Catalonha, tamb era collaboracion deth Conselh Generau (SARMA), inicièc deluns passat un cors sus era "Ramaderia Ecologica e Gestion de Dejeccions Ramadères". Aguest cors de 60 ores que se desvolòpe en Aran s'alongarà enquiath pròplèu 15 de deseme. Era finalitat deth madeish ei informar as pagesi des formalitats que mèrque era lei e completar era formacion sus era produccion agrària ecologica e mieiambientau. Atau madeish, eth cors ei omologat peth Departament d'Agricultura, Ramaderia e Pesca dera Generalitat (DARP); e per tant ei valid entà complir eth compromís aquerit pes beneficiaris des ajudes agroambientaus de participar en corsi restacadi tamb era activitat. Aguest cors compde tamb era preséncia de 22 proprietaris d'espleites ramadères araneses que tamb aguesta certificacion obtieràn ua melhor rentabilitat en sòn prètzhèt. Aguesta inciativa ei laguens des accions de supòrt qu'eth Govèrn Aranés aufrís ath sector ramadèr.

Vint-e-dus ramadèrs deth parçan participen en cors.

Er acte de clausura auec lòc ena Escòla d'Ostalaria de Les.

AUÉ.

Clausuren damb èxit era IVau. Edicion dera Mòstra Gastronomica.
Pendent es cinc dimenjades de durada, es restaurants an servit 1858 cubèrts e es otèls 87 paquets gastronomics.
Redaccion LES.
Torisme Val d'Aran e eth Grèmi d'Ostalaria dera Val d'Aran dèren per clausurada, deluns passat ena Escòla d'Ostalaria de Les, era IVau. Edicion dera Mòstra Gastronomica dera Codina Aranesa a on i an participat un totau de 20 restaurants e vint otèls. "Enguan era Mòstra a estat un èxit" qualifiquèren eth Director de Torisme Val d'Aran, Manèl Español, e eth President deth Grèmi d'Ostalaria, Juan Antonio Serrano, per'mor qu'ena presenta edicion es restaurants d'Aran an servit un totau de 1858 cubèrts e es otèls 87 paquets gastronomics. Enguan es cubèrts servits e es paquets gastronomics s'an vist acreishuts respècte as anteriores edicions; atau donc, en 2002 siguec de 1350 minjars e 14 paquets. Cau rebrembar qu'aguesti paquets includien dues nets de lotjament, atau coma dus minjars enes restaurants participaires. Era Mòstra comencèc eth passat 19 de seteme e finalizèc era darrèra dimenjada. Es restaurants qu'an prenut part ena mòstra, quate per dimenjada, an aufrit desparièrs plats codinats ath torn deth producte estrelha, qu'un an mès a estat eth lit amassa tamb es productes dera sason. A diferéncia des darrères edicions, enes quaus era Mòstra auie ua durada de quate setmanes, enguan a auut ua durada de cinc dimenjades. Entad açò qu'ei as paquets gastronomics, es organizadors destaquèren qu'eth sòn foncionament auie melhorat respècte es passades edicions, per'mor que dus des otèls participaires realizèren un mailing as sòns clients en tot aufrir aguesti paquets entà atau promocionar-se autant eri coma era Mòstra Gastronomica. Español remerquèc qu'enguan es accions publicitàries s'entamenèren en mes de gèr en tot coïncidir tamb era participacion de Torisme Val d'Aran ena hèira de Fitur a on se promocionèc, ath delà, per miei des huelhetons publicitaris. En aguest acte tanben i sigueren presents era Conselhèra de Cultura, Mercedes Delaurens, er Alcalde de Les, Emili Medan.

PUJÒLO.

CASTIÈRO.

Era Generalitat apròve era melhora dera via C-28B deth Plan de Beret.
Redaccion BERET.
Era Direccion de Carretères de PTOP a aprovat eth projècte des trabalhs de melhora dera seguretat viària ena via C-28B der accès ath Plan de Beret. Aguesta actuacion, qu'ei prevista que comence tath pròplèu mes, aurà un plan d'execucion des trabalhs de dus mesi e compde damb un pressupòst de 665000 èuros. Es òbres consistissen en plaçament d'ua sòrta de barratges antilauegi, que son uns bastiments elastics installadi ena zòna d'arringada deth laueg qu'an coma foncion frenar es movements en tot empedir atau eth trincament deth celh de nhèu. Un aute des objectius des barratges ei era retenguda des eslingaments des estrats de nhèu de mesures inferiores enter es trams des barratges.

Prepausaràn en Plen eth reglament des escuts des èsters locaus d'Aran.
Redaccion VIELHA.
Er Institut d'Estudis Aranesi, format per 10 persones restacades ara istòria d'Aran, s'amassèren eth 17 d'octobre entà elaborar era prepausa que se presentarà ath Plen deth Conselh Generau sus eth reglament des escuts des èsters locaus d'Aran. Aran a configurat pendent eth decors des sègles ua simbologia pròpria formada pera sua istòria, geografia e identitat culturau. Ei per açò qu'es simbèus balhen ua identificacion deth sòn collectiu. Cau díder, qu'aguesta materia siguec transferida ath Conselh Generau est'an passat.

AUÉ.

DISSABTE, 25 D'OCTUBRE DE 2003.

IV.

Eth bot ei un esturment d'espieule simple e de tuèu cilindric e pòrte encossat un bot o sac naturau.

ara que i èm.
Jusèp Lois Sans.

Cau preveir.
Laurent Levy ei un avocat judiu e comunista maridat damb Yamina (ara divorciat) d'origina musulmana e convertida ath catolicisme ena sua infància. Levy e Yamina an dues hilhes que viuen en Sant Denís (París) e que s'an convertit ar islamisme (per influéncia dera familha mairau) e tot e que non son integristes an determinat assistir tà classa damb era "jilbab" e eth mocador que curbís tot eth sòn cap, per motius de consciéncia religiosa. Eth Conselh dera Escòla a determinat d'expulsar as mainades per'mor qu'insistissen en emplegar aguest vestit qu'ei considerat un signe religiós e açò ei incompatible damb eth laïcisme dera Escòla. En un aute barri de París apròp dera Sena, eth Conselh de disciplina dera Escòla tanben a enviat tà casa a ua gojata que vestie ua samarreta cuerta, es pantalons baishi e ensenhaue es calces cuertes de ròba (tanga). "As uelhs des mainatges es mainades demoren redusides a un cu", opine era Delegada dera Educacion Escolara. Non son circonstàncies exclusives de París. Ei evident que França a un nivèu de problèmes ena convivéncia des escolars superiors as que mos podem trapar ena Val d'Aran o en Catalonha. Est'an passat, França auec mès de setanta mil cassi d'incidents grèus enes sues escòles, qu'arriben enquiar assassinat d'un directiu. Ara, de prèssa e en tot córrer, eth Govèrn francés parle d'impausar eth laïcisme des escòles e proïbir es vestimentes damb contengut religiós; tanben parle d'obligar as escolans a vestir unifòrme e a tractar de vosté as professors. Aguesti problèmes ja les viuem damb cèrta intensitat enes nòstes escòles e son eth resultat d'un mon en rapida transformacion e en un movement accelerat. Mos cau ua reflexion e ua accion coerenta que s'auance as hèts. Cau preveir.

MUSÈU VAL D'ARAN.
V. Garcia Vielha (CASTIÈRO).

Entà hèr sonar es esturments de bohar cau hèr tremolar er aire contengut ath laguens deth tuèu.

Esturments de musica tradicionaus e populars (IV).
Eth darrèr tipe d'esturments dera musica tradicionau e popular son es esturments de bohar. Aguesti se caracterizen per'mor qu'entà hèr-les sonar cau hèr tremolar er aire contengut en un tuèu. En aguest cas i compde era manèra de hèr eth tremoladís, era forma deth tuèu e era longada deth madeish. Tà produsir eth son eth music bohe, alavetz er aire tremòle en tuèu per'mor que pique o se talhe contra un fiulet, ua huelha prima o tanben en tot hèr tremolar es pòts. Tad açò qu'ei ara forma deth tuèu auem eth simple e eth conic. Fin finau era longada deth tuèu influís tanben en son. Segontes era nautada deth son auram de besonh ua longada desparièra deth tuèu. Açò se pòt arténher en tot júnher diuèrsi tuèus, mès longui o mès cuerti, eslingant un tap ath laguens o ben en tot hèr horats peth costat deth tuèu. Laguens d'aguesti esturments trobam es fiulets de verd, hèti de branquetes de herèisho o castanhèr, eth son des quaus pòt èster modificat per miei d'ua cauilha qu'eslingue per un o mès horats e que segontes era longada deth tub permet hèr nòtes variades. Tanben trapam eth fiulet cretador hèt d'ua soleta taula de boish damb un numerò variable de tuèus un ath cant der aute. Eth fiulet a tòrti ei un reclam de caça damb un tuèu conic hèt d'ua còrna de vaca. Era flaüta de uas ei hèta tamb era pauta de darrèr der anhèth e a sies horats que permeten tocar melodies. En Canejan se tocaue, sustot, eth dia dera pegada des oelhes. Ues autes son es flaütes de sies horats o de tres horats fabricades damb husta bona. Atau madeish, era tararòta ei hèta d'un tuèu cuert e gròs de canha d'enter quate e sèt horats. Fòrça semblant ei eth còrn d'Aran, hèt de saüquèr damb ua còrna qu'acreish era sua poténcia sonora. Eth bot d'Aran a un tuèu de sies horats e er espiule caladi en còth d'un bot de pèth e ath delà un tuèuvuet tà bohar laguens d'aguest. Tanben trobam eth clarin, er aboès, es còrnes, eth cargòlh, eth lumac de mar, es pihurs, es tuhères e es tutes.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 1 DE NOVEME DE 2003 N. 86.

Eth govèrn aranés assumís es servicis sociaus e eth parcatge de Vaquèira.
Entà gestionar es servicis sociaus eth Conselh dispausarà de 887018 èuros.

Eth Conselhèr Pelegrí presidís era sua darrèra Comission Mixta.

Es membres dera Comission Mixta de Traspassi ena sedença governamentau d'Arròs.

AUË..

Redaccion Arròs (MARCATOSA).
Era darrèra Comission Mixta de traspassi dera Val d'Aran dera legislatura catalana, celebrada eth passat 24 ena casa deth Senhor d'Arròs, aprovèc per unanimitat era transferéncia de competéncies e servicis dera Generalitat de Catalonha ath Conselh Generau relativa ara titularitat deth parcatge dera còta 1500 deth nuclèu de Vaquèira deth quau ara per ara auie un convengut d'usatge e gestion. Atau madeish, tanben s'aprovèc, damb era abstencion deth grop UA, era transferéncia de competéncies en matèria de servicis sociaus. Concrètament, s'an traspassat era gestion des servicis dera Residéncia Geriatrica Sant Antòni de Vielha e eth Centre de dia entara gent grana de Vielha, es servicis sociaus d'atencion primària, es servicis d'atencion precòç, eth servici residenciau d'estada limitada as hemnes mautractades e eth servici deth transpòrt adaptat, ath delà dera competéncia tath foment des servicis des centres aucupacionaus entà persones amendrides. De ua auta faiçon, eth Conselh Generau compdarà damb un finançament de 887018 èuros tà poder gestionar tota aguesta competéncia. Aguest acòrd tanben establís era creacion d'ua Comission de Seguiment des Bens Transferits compausada per membres deth govèrn aranés e catalan. Eth Sindic d'Aran, Carlos Barrera, manifestèc que damb aguesta naua competéncia "guanham efectivitat en apropar era ajuda ath ciutadan". Er acte siguec presidit peth Conselhèr de Governacion e Relacions Institucionaus, Josèp Maria Pelegrí, qu'exercís aguest cargue per darrèr còp en aguesta legislatura. Pelegrí volec reafirmar era volontat deth govèrn catalan de complir era Lei 16/1990 d'arténher es competéncies.

Torisme de Catalonha aufrís ara Val d'Aran era certificacion Destin Toristic Esportiu.

Era societat mercantila Aran Salut SL gestionarà eth servici sanitari dera Val d'Aran.

AUÉ.

DISSABTE, 1 DE NOVEME DE 2003.

II.

Aran artenh era qualificacion DTE enes espòrts de senderisme e fotbòl.
Aguesta certificacion harà acréisher es corrents toristics segmentats en aguesti dus espòrts.
Redaccion Arties (ARTIES E GARÔS).
Eth Director Generau de Torisme de Catalonha, Xavier Civit, autregèc ara Val d'Aran, dimars passat, era certificacion de Destin Toristic Esportiu enes espòrts de senderisme e de fotbòl. Segontes Civit "aguest certificat ei era reconeishença a ua trajectòria e a un trabalh ben hèt". Eth director de Torisme Val d'Aran, Manel Español, expliquèc que Torisme Val d'Aran auie presentat, eth passat mes de gèr, era sua candidatura tà optar ad aguesta certificacion e qu'un còp hètes es avaloracions apertientes, a trauèrs d'ua auditoria, Torisme de Catalonha considerèc qu'Aran complie es condicions avientes tà atirar ath torisme esportiu enes modalitats demanades. Atau madeish, Español volec remercar era bona coordinacion enter es èsters publics e es privats. Pera sua part, Civit manifestèc qu'era nhèu dejà ère un DTE "mès ara i higem tanben aguesti dus". Segontes expliquèc Civit, damb aguesta qualificacion, des de Torisme de Catalonha, se vòu promocionar aguesta mèrca atau coma potenciar es corrents toristics segmentats en espòrt damb ua atencion especiau as esportistes professionaus, aficionats e espectadors. Per un aute costat, ei previst qu'en ua auta fasa se presente era candidatura tà certificar era running triatlon, era bicicleta de montanha e eth ciclisme en rota e, ara seguida, en ua tresau fasa, es espòrts collectius. En aguesti moments Aran, amassa damb eth Pla de l'Estany, Banyoles e Empúries, son DTE.

Bracs. Er Ajuntament de Vielha crompe es terrens dera Tuca proprietat d'un grop de bancs.
Eth plen der Ajuntament de Vielha e Mijaran aprovèc, per unanimitat, era concertacion d'operacion de credit per impòrt de 481062 èuros entar aqueriment des terrens dera estacion d'esquí TUCA. Aguesti terrens sigueren embargats ara societat Tuca Malh Blanc SL, proprietat d'un grop de bancs, hè mès de 15 ans . Es madeishes constituïssen un totau de 30000 mètres quarrats, aquerits ara per Ajuntament, que se dividissen en 7488 mètres quarrats qu'apertienen ar antic parcatge dera Tuca e 25000 mètres quarrats a sèt finques plaçades en airau d'Artigarich. Ena session plenària, tot eth plen siguec cossent en qu'era voluntat deth consistòri sus era crompa d'aguesti terrens ei que siguen utilizats entath futur projècte dera estacion Tuca e non que sigue motiu d'especulacions urbanistiques. En plen tanben s'aprovèc, damb era abstencion de CDA, er acòrd d'adesion der Ajuntament de Vielha e Mijaran ara Federacion de Municipis de Catalonha. Cau díder, qu'actuaument eth consitòri ei dat d'alta ena Associacion de Municipis de Catalonha. De ua auta faiçon er alcalde de Vielha e Mijaran, Joan Riu, informèc en torn de preguntes deth plen, qu'era finca corresponenta ara casèrna militara de Vielha a demorat sense comprador dempús qu'er adjudicatari dera subasta deth darrèr mes d'abriu non formalizèsse eth pagament dera madeisha en termini establit peth Ministèri de Defensa. Atau madeish, eth dusau adjudicatari tanpòc a depositat eth 25% dera fiança deth valor dera finca. Ei previst qu'er Ajutament de Vielha e Mijaran s'amasse damb representants deth Ministèri entà discutir eth futur deth terren.

Pla de l'Estany, Banyoles e Empúries son d'autes DTE.

Español, Leon, Civit, Barrera, Estévez e Vidal pendent er acte d'autrejament.

AUÉ.

Agenda.
CONVOCATÒRIES. Vielha. Eth Departament de Joenessa deth Conselh Generau d'Aran aufrís assessorament academicolaborau adreçat a joeni d'enter 14 e 29 ans. Orari dera oficina, de deluns a diuendres: maitin de 9 a 14 ores e tardes de 16 a 18 ores. Eth Departament de Joenessa deth Conselh Generau d'Aran met a disposicion de toti es joeni, d'enter 16 e 29 ans, era Bossa Joena de Trabalh. Vielha e Barcelona. Toti es dimars, de 6 a 8 dera vrespada, classes des corsi d'aranés des nivèus A, A1, B e C en IES d'Aran de Vielha. Toti es dimèrcles, de 7 a 9, corsi d'aranés des nivèus A e A1 en Barcelona, ena Secretaria Generau de Joenessa plaçada en Carrèr Calàbria. CINÈMA Vielha  Aguesta setmana en cinèma de Vielha se projècten es pellicules "Freddy contra Jason" e "Boat trip". Entà mès informacion consultatz es pannèus informatius.

Servicis.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME. VIELHA. CORRÈUS NOTARIA.
AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 1 DE NOVEME DE 2003.

III.
ARTIES E GARÔS.

MARCATOSA.

Aprovada era constitucion dera naua societat mercantila Aran Salut.
Eth Departament de Trabalh cedís ath Conselh Generau era bastissa anèxa ara Escòla d'Ostalaria.
Redaccion ARRÒS.
Eth plen deth Conselh Generau aprovèc, dimèrcles passat ena Casa deth Senhor d'Arròs, damb era abstencion d'UA e PRAG, era constitucion dera societat mercantila de responsabilitat limitada Aran Salut atau coma era adequacion dera estructura organizativa der èster autonòm Servici Aranés dera Salut. Cau díder qu'Aran Salut serà era empresa que se n'encuedarà de gestionar era assisténcia espitalària e especializada qu'actuaument realizaue L'Aliança. Segontes eth sindic d'Aran, Carlos Barrera, "ara per ara se cree er organisme tà poder amplir de contengut aguest modèl en quau autant es professionaus dera sanitat coma es politics i pòden participar". Barrera higec "non enteni perqué era oposicion s'absten ena creacion d'aguest modèl sanitari a on era volontat deth Conselh ei auançar en un modèl sanitari integrau damb èish vertebrador ena prestacion sanitària de magèr qualitat entàs ciutadans". Pera sua part eth conselhèr d'UA, Hipólito Cruces, expressèc qu'era abstencion, tant per part d'UA coma deth PRAG, respon ara manca d'informacion de coma se desvolòpen aguesti dus ahèrs e non pas ara prepausa d'aguest projècte qu'apròpe era gestion espitalària ath pòble. Atau madeish, en plen s'aprovèc per unanimitat era modificacion dera plantilha de personau e relacion des lòcs de trabalh deth Servici Aranés dera Salut. Ena madeisha session plenària tanben s'aprovèc, damb eth vòt en contra d'UA e era abstencion deth conselhèr deth PRAG, era cession des mejans patrimoniaus traspassadi en tot mejançar eth Decrèt 178/2003. Concrètament, eth Departament de Trabalh a cedit ath Conselh era bastissa anèxa ara Residéncia d'Òci e Temps de Léser, ua part dera zòna de jardin e era bastissa a on actuaument i son plaçadi es Pompièrs de Les. Barrera didec que "nosati cediram ua part d'aguest patrimòni ath Departament d'Ensenhament entà atau bastir era Escòla d'Ostalaria de Les". "Entenem qu'Aran a de besonh aguesta Escòla tà poder dar responsa ath sector dera restauracion per'mor qu'eth torime ei eth motor economic dera Val d'Aran". UA argumentèc eth sòn vòt en tot díder qu'ei vertat qu'Aran a besonh d'ua Escòla d'Ostalaria, totun "enquia que non se resòlven es dus expedients dubèrti sus aguest ahèr, UA non se manifestarà" expliquèc eth conselhèr, Francesc Boya. Cau rebrembar qu'er Ajuntament de Les presentèc, en jutjat de Vielha, ua demana de reversion sus es terrens a on ei bastida era Residéncia e UA ua demana de contenciós administratiu en Tribunau Superior de Justícia de Catalonha.

Acabadi 18 abitatges de proteccion.
Victòria Garcia ARTIES.
Eth Director Generau d'Arquitectura e Abitatge de PTOP, Damià Calvet, visitèc eth darrèr 24 d'octobre era promocion de 18 abitatges de proteccion oficiau plaçats en Carrèr Estupe, ena zòna de Plaus d'Arties. Atau madeish, Calvet tanben s'amassèc damb er alcalde deth Naut Aran, Victor Leon, e er alcalde d'EMD d'Arties, Cesar RuízCanela, entà definir es formalitats d'adjudicacion de besonh des persones que pòden accedir ad aguesti lotjaments de proteccion atau coma tanben tà comentar era possibilitat de bastir-ne quauqu'uns de mès en Naut Aran. Es formalitats administratives tà poder optar ad aguesti abitatges son: èster empadronat en Naut Aran des d'un periòde minim de 7 ans, èster enter ua e cinc còps e mieja ath laguens deth salari interprofessionau e auer enter 18 e 35 ans preferentament. Calvet didec qu'"er objectiu ei ajudar ara gent joena, per'mor qu'ei eth collectiu que mès dificultat a tà arténher un abitatge". Aguesti trabalhs an estat executadi per Institut Catalan deth Solèr e an supausat, entara Generalitat, ua inversion d'1,4 milions d'èuros. Se compausen d'un blòc de planta sosterranha, planta semisosterranha, planta baisha, ua planta pis e ua planta jos cubèrta. Es 18 abitatges an ua superfícia utila qu'oscille enter 61 e 74 mètres quarrats. I a 12 abitatges damb 3 crambes e 6 damb dus. Es lotjaments s'adjudicaràn en regim de crompa-venta e eth prètz trantalharà enter es 41600 e es 62000 èuros. Entad açò qu'ei ara abitabilitat d'aguesti pisi, segontes Calvet, ei previst qu'a compdar de nadau i poguen començar a víuer es prumères familhes. Leon manifestèc que "s'a pactat era crompa des tres locaus dera bastissa per part deth Consistòri e ei previst que se destinen tà equipaments".

Es conselhèrs deth Conselh Generau ena sedença dera Casa deth Senhor d'Arròs.

AUÉ.

MARCATOSA.

Eth Plan Territoriau includís desparièrs encastres.
UA e PRAG plantegen era creacion d'un Plan Estrategic deth Torisme Aranés.
CDA s'i opause per'mor qu'aguest dejà ei includit ath laguens deth futur Plan Territoriau.
Victòria Garcia ARRÒS.
Convergéncia Democratica Aranesa refusèc balhar supòrt ara prepausa de creacion d'un Plan Estrategic deth Torisme Aranés plantejada pes grops UA e PRAG. Aguesta prepausa segontes eth Conselhèr d'UA, Francesc Boya, "non signifique questionar es politiques qu'actuaument s'amien a tèrme". Ath delà, Boya higec "pensam qu'eth torisme aranés requerís un estudi que digue en quina situacion se tròbe e quines son es sues perspectives de mercat". Eth Sindic d'Aran, Carlos Barrera, qualifiquèc eth plen extraordinari sollicitat pes socialistes, a on se tractèc era prepausa, d'oportunisme politic a pògui dies des eleccions autonomiques de Catalonha. Barrera expliquèc qu'era equipa de govèrn entenie eth besonh d'un plan estrategic mès, "non sonque en sector toristic, senon tanben en toti es auti airaus qu'ajuden a fistonar un modèl de país". Barrera higec que CDA pense qu'aguest plan estrategic dejà ei includit laguens deth futur Plan d'Ordenacion Territoriau que serà presentat a toti es Ajuntaments aranesi un còp passades es eleccions. "Eth Plan Territoriau considère e tracte un totau de 25 encastres d'interès tà poder configurar un país pendent es pròplèu 25 ans", expliquèc Barrera. CDA non se nègue a amiar entà deuant aguest plan estrategic de torisme, mès tostemp que sigue emmarcat ath laguens deth Plan Territoriau, manifestèc eth Sindic. Atau madeish, Boya responèc en tot díder qu'en cap de cas era avaloracion d'aguest plen volie èster d'oportunisme politic e higec qu'"eth Plan Estrategic que prepausam definirà objectius e, dificilament, eth Plan d'Ordenacion que i a projectat poderà analizar çò que nosati demanam en aguest estudi".

AUÉ.

DISSABTE, 1 DE NOVEME DE 2003.

IV.

Ara que i èm.
Jusèp Lois Sans.

Teishineret.
A començament deth mes d'octobre en Figueres se convoquèc un sopar republican ath quau i assistiren ath torn de 400 persones. Eth sopar ère contra era visita deth monarca. Deth sopar lèu non se'n hec difusion enes mieis de comunicacion. TV3 censurèc, per precaucion, un reportatge qu'iniciauments auie de gésser en programa "En Directe". Des d'aguesta emissora ja s'an auut problèmes en d'autes ocasions per eméter programes critics damb era Casa Reiau. En sopar de Figueres i ère Toni Alba, eth genial protagonista dera òbra "Bufons del Regne" que tan d'èxit a auut. Ena òbra hè ua interpretacion deth Rei d'Espanha en tot enfrontar-se a tot eth public qu'exercís de periodista e li hè preguntes, coma se d'ua conferéncia de premsa se tractèsse. Ena entrevista eth Rei d'Espanha ditz qu'en Estat i a 7 lengües e quan se referís ar aranés ac hè en tot dar-li eth nòm de "Vaqueirense" e quan explique coma ei aguesta lengua ac hè en tot realizar crits de vaquèr. Maugrat des sues nombroses visites ara Val d'Aran, ena vida reau, non a demostrat guaire mès coneishement dera nòsta lengua e des nòstes institucions. Eth dia qu'anè a veir era òbra quauquarrés d'enter eth public hec ua pregunta en aranés ath Rei. Eth monarca (Toni Alba) comprenec de qué sajaue e sabec reaccionar en elògis reiteratius ara nòsta lengua occitana. Se n'a parlat fòrça der efècte positiu sus eth torisme qu'a auut era contunhada visita deth Rei ara Val d'Aran; son efèctes de dificil mesura, en tot cas non me cònste qu'era sua contunhada assisténcia as pistes d'esquí age servit entà assolidar era nòsta lengua e es nòstes institucions. Ath long dera istòria, reis qu'auien visitat fòrça mens era Val d'Aran auien reforçat es nòstes institucions. Teishineret!

Aguesta ei ua pintura de Castèth Leon d'Es Bòrdes.

ELISA ROS.

Tornen a abilitar Castèth Leon d'Es Bòrdes.
Eth Conselh Generau iniciarà era reabilitacion de Castèth Leon, plaçat en Es Bòrdes. Aguest prètzhèt s'includís ath laguens d'un projècte tà estudiar pendent fòrça ans e qu'a ua sèria de fases. Era prumèra fasa compdarà damb era neteja dera zòna, era realizacion dera planimetria deth jadiment atau coma des mapes topografics e dera limitacion totau deth castèth. Posteriorament, es fases mès auançades seràn: eth desvolopament dera recerca geologica e istorica deth castèth e era restauracion des estructures, ath delà d'èster motiu d'estudi dera istòria d'Aran. Tà amiar a tèrme aguest projècte eth Conselh a demanat permís as proprietaris dera zòna, ar Ajuntament d'Es Bòrdes e autorizacion ara Direccion de Patrimòni dera Generalitat. Istoricament Castèth Leon auie estat era fortificacion mès poderosa d'Aran e ua des mès importantes des Pirenèus. Aguest mestrejaue des deth sòn privilegiat plaçament eth horcalh enter eth Camin Reiau e era Artiga de Lin. Siguec bastit pes tropes franceses deth senescau de Tolosa dempús dera invasion de 1283, tamb era quau s'entamenèc era aucupacion dera Val per part de França. En 1298 eth castèth demorèc en mans deth rei Jaime II de Malhòrca en vertut deth convengut d'Argelers qu'afrontaue a Felip IV de França e Jaime II de Catalonha e Aragon. Eth litigi pera sua recuperacion s'alonguèc enquia 1313 quan era comission mixta, especiaument nomentada, determinèc qu'eth rei d'Aragon auie eth dret legitim de posedir-lo. Eth castèth a auut, ath long dera sua existéncia e enquia era sua des·hèta en 1719, un papèr en totes es vicissituds belliques qu'afectèren ara Val. Açò comportèc eth besonh d'apariaments o de bastenda de naues dependéncies. Eth castèth ère de planta pentagonau o exagonau, tamb cinc bestors plaçats enes angles. En centre s'i quilhaue era tor. Era pòrta principau, que se trapaue en autan, ère protegida per un pònt lheuadís. Ath delà, enter es desparières demorances i auie era preson, era casèrna, era cramba deth castlan, era capèla, es bòrdes, es bordaus e es corraus.

Redaccion Es Bòrdes (LAIRISSA).

Eth castèth siguec bastit dempús dera invasion de 1283 pes tropes franceses deth senescau de Tolosa.
Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.


AUÉ.
SUPLEMENT SETMANAU DETH DIARI.

DISSABTE 8 DE NOVEME DE 2003 N. 87.

Er èster aranés de promocion Torisme Val d'Aran recep eth prèmi Lleidatur.

Aguest èster dejà a artenhut quauques hites coma era mèrca DTE.
Eth Patronat de Torisme de Lhèida reconeish eth trabalh realizat en parçan.

Eth Sindic d'Aran recebec eth prèmi Lleidatur ena siesau serada deth Torisme des Tèrres de Lhèida.
TORISME VAL D'ARAN.

Redaccion LHÈIDA.
Eth Patronat de Torisme Tèrres de Lhèida autregèc, deluns passat, laguens dera celebracion dera siesau serada deth Torisme des Tèrres de Lhèida, eth Prèmi ara Promocion ath Consòrci Torisme Val d'Aran. Aguest ei includit laguens des Prèmis Lleidatur e reconeish er esfòrç e eth trabalh entad açò qu'ei ara promocion toristica des Tèrres de Lhèida. Eth Sindic d'Aran, Carlos Barrera, recebec eth guerdon de mans deth Conselhèr de Governacion e Relacions Institucionaus, Josèp Mª Pelegrí. De ua auta faiçon, Torisme Val d'Aran ei un organisme autonòm creat en 1998 e format peth Conselh Generau e eth sector privat aranés que se n'encuede dera promocion d'Aran, de manèra conjunta e connexionada damb totes es empreses, entitats e èsters restacadi ath torisme de forma dirècta o indirècta. Enter es objectius prioritaris cau remercar er objectiu de hèr a conéisher eth territòri aranés, es sues tradicions, eth sòn paisatge e auviatge atau coma es infrastructures toristiques e es activitats que se pòden realizar pendent un sejorn en Aran. Atau madeish, aguest consòrci annaument elabòre un ample programa d'actes enter es quaus trapam era participacion en hèires e work-shops e era edicion deth materiau tara promocion. Era creacion de naui productes toristics e eth dessenh de projèctes que contribusissen ara promocion tanben formen part des ahèrs de Torisme Val d'Aran. Aguest èster a artenhut, ara per ara, quauques hites importantes coma per exemple era metuda en foncionament deth Centre BTT e era certificacion dera mèrca "Destinacion Toristica Esportiva". Actuament se trabalhe entà arténher era Q de "Qualitat Toristica".

Eth Nomenclator dera Val d'Aran amasse un totau de 852 toponims deth parçan.

Caviar Nacarii e Codinèrs d'Aran organizen ua jornada sus er esturion.

AUÉ.

DISSABTE, 8 DE NOVEME DE 2003.

II.

Barcelona acuelh era presentacion deth Nomenclator de Catalonha.
Aran ei representat per un membre laguens dera Comission de Toponímia deth Principat.
Redaccion BARCELONA.
Eth Nomenclator Oficiau de Toponímia Major de Catalonha, qu'includís ath Nomenclator dera Val d'Aran, siguec presentat eth passat 29 d'octobre en Barcelona damb era preséncia des Conselhèrs de Cultura e Politica Territoriau e Òbres Publiques e eth President der Institut d'Estudis Catalans. Eth Parlament de Catalonha, pera resolucion 536/V der an 1998, encomanèc ath Govèrn dera Generalitat era elaboracion d'un nomenclator oficiau qu'amassèsse e fixèsse era toponímia basica de Catalonha. Era Generalitat encarguèc aguest trabalh a ua comission formada per quate Departaments. Atau madeish, per decrèt, s'establic era Comission de Toponímia de Catalonha ena quau Aran compdèc damb un membre entà hèr eth seguiment de tot eth procediment. Basat ena Lei de Règim Especiau d'Aran e ena Lei de Politica Lingüistica, era Val d'Aran, per miei deth Conselh Generau, a era autoritat entà determinar era correccion des toponims deth territòri aranés. Per açò, eth Govèrn aranés encarguèc ara Oficina de Foment e Ensenhament der Aranés era correccion d'aguesta e era elaboracion deth nomenclator. Era OFE der Aranés a realizat un procediment diuèrs enquia auer-lo finalizat. Fin finau eth nomenclator dera Val d'Aran s'aprovèc eth passat 26 de hereuèr per unanimitat deth Conselh Generau d'Aran e acorròpe un totau de 852 toponims ordenats per orde alfabetic.

Bracs. Convòquen era IVau. Edicion deth Prèmi Aran de Literatura
Eth Conselh Generau d'Aran convòque era IVau. Edicion deth Prèmi Aran de Literatura adreçat as adults enes categories de pròsa e poesia. Eth prumèr prèmi de cada categoria ei dotat damb 800 èuros e un diplòma. Atau madeish, tanben se concedissen un prèmi finalista e dus accèssits per categoria dotadi damb 350 e 200 èuros respectivament. Eth darrèr dia de presentacion des òbres ei eth 28 de hereuèr de 2004 ena OFE der Aranés. Ei previst qu'es prèmis siguen autrejats en ua serada musicau laguens deth programa d'actes de celebracion dera Hèsta d'Aran. Aguest prèmi ei dubèrt a quina narracion o poesia que sigue escrita tant en lengua occitana coma enes sòns dialèctes o variantes, en tot hèr-se difusion d'aguest certamen en aute costat dera termièra.

Eth nau Nomenclator dera Val d'Aran amasse 852 toponims.
Portada deth Nomenclator dera Val d'Aran.

AUÉ.

CONVOCATÒRIES.

Agenda.

HÈSTES. Arró e Gausac. Eth pròplèu dimars es localitats araneses d'Arró e Gausac celèbren era Hèsta Major en aunor a Sant Martin. INFORMACION. Pòrt deth Portilhon. Eth pròplèu dimèrcles demorarà barrada des 14 ores as 17 ores era carretèra deth Portilhon pera part francesa. Pantano d'Escales. Eth pròplèu dimars demorarà barrada era N-230 ara nautada deth Pantano d'Escales des 8 deth maitin as 13 ores.

Vielha. Eth Departament de Joenessa deth Conselh Generau d'Aran aufrís assessorament academicolaborau adreçat a joeni d'enter 14 e 29 ans. Orari dera oficina, de deluns a diuendres: Maitin de 9 a 14 ores e tardes de 16 a 18 ores. Eth Departament de Joenessa deth Conselh Generau d'Aran met a disposicion de toti es joeni, d'enter 16 e 29 ans, era Bossa Joena de Trabalh.

The English Planet recuelh ròba entà enviar tà Bòsnia. Servicis.
Era escòla d'idiòmes The English Planet damb eth supòrt de GUM FM recuelherà ròba d'iuèrn pendent es mesi de gèr e hereuèr de 2004 destinada ara gent que demore ena zòna afectada pera guèrra civila de Bòsnia. Era intencion ei hèr-les arribar era màger quantitat de ròba d'iuèrn coma polars, tricòts, anoracs, gòrros, guants, lunetes, michons, ... naua o usada, tostemp que sigue en bon estat. Es iuèrns en aguesta region de Sarajevo son fòrça heireds ath parion qu'en Aran, ei per açò qu'era ròba d'iuèrn ei un besonh important. Dempús de cinc ans de guèrra civila ac an perdut tot e per aguest motiu The Planet English demane era collaboracion as nòsti ciutadans e botiguèrs. Er orari e lòc de recuelhuda dera ròba serà anonciat en AUE eth pròplèu mes.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME VIELHA. CORRÈUS.

AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 8 DE NOVEME DE 2003.
AUÉ.

III.

ARTIES E GARÒS.

Es codinèrs ena Ièra Jornada de Codina der esturion e caviar.

Es installacions dera Piscifactoria de Les.

AUÉ.

Caviar Nacarii e Codinèrs d'Aran organizen ua Jornada sus era codina der esturion e caviar.
Cinc codinèrs presenten en Parador d'Arties es desparièrs plats basats en aguesti dus productes que se hèn ena piscifactoria de Les.
Redaccion ARTIES.
Era empresa Caviar Nacarii amassa damb Codinèrs d'Aran organizèren, eth passat 29 d'octobre en Parador d'Arties, era prumèra jornada sus era codina der esturion e eth caviar. Aguesta iniciativa, ena que tanben i collaborèren Torisme Val d'Aran, eth Grèmi d'Ostalaria dera Val d'Aran e era Escòla d'Ostalaria de Les, sage de hèr a conéisher aguesti dus naui productes autoctòns per'mor que se crien ena piscifactoria de Les. Atau madeish, un totau de cinc codinèrs dera Val d'Aran participèren en tot elaborar ua sòrta de plats basats en aguesti dus productes. Ath delà, se vòu qu'aguesta jornada age contunhitat enes pròplèu ans. De ua auta faiçon era empresa Caviar Nacarii començarà a véner es prumères partides de caviar dera Val d'Aran a compdar dera pròplèu primauera per'mor que serà eth moment en qu'era esturion femelha dera piscifactoria de Les arribe ara sua plea maduresa sexuau e met es ueus que dan lòc ad aguest preciat producte. Eth Director de Caviar Nacarii e deth projècte, Jesús Gómez, expliquèc qu'ath torn des 8 ans ei quan arribe un esturion ara sua maduresa sexuau e argumentèc qu'er esturion que se produsirà en Les aurà un tamanh mès petit qu'eth selècte beluga e qu'eth prètz per quilò virarà ath torn des 600 èuros. Atau madeish, era carn d'aguest peish tanben se comercializarà e poirà començar a tastar-se pendent es pròplèu setmanes enes restaurants aranesi. Es installacions de Les pòrten tres ans en tot trabalhar ena cria d'esturions dempús de comprovar qu'es prumèrs exemplars d'aguest peish s'adaptauen perfèctament ara aigua der arriu Garona, aigua de gran qualitat. Entà poder amiar a tèrme aguest projècte e poder comercializar andús productes, ua part dera piscifactoira crie esturions destinats exclusivament tà produsir caviar e ua auta part tà produsir carn. Er objectiu ei assegurar pendent tot er an aguest producte.

CASTIÈRO.

Eth tunèl de Vielha a previstes restriccions de trafic tà apariar er esbaussament deth passat agost.
Redaccion VIELHA.
Eth Conselh Generau informe qu'a compdar dera maitiada de deman passat s'iniciaràn es trabalhs entà poder resòlver de manèra definitiva er esbaussament qu'auec lòc eth passat 6 d'agost laguens deth tunèl de Vielha. Tad açò son de besonh uns trabalhs de sosteniment, varadatge e impermeabilizacion qu'auràn ua durada maxima estimada de tres setmanes e seràn realizats en orari nueitiu tà esvitar incidéncies en trafic. Eth tunèl demorarà dubèrt pendent es dimenjades, a compdar des 8 ores de diuendres e enquias 21 ores de dimenge. De deluns a diuendres er orari des restriccions serà de 21 a 23 ores e eth pas serà alternatiu en andús sentits, des 23 as 6 ores aguest demorarà barrat complètament ath transit, de 6 a 8 eth pas tornarà a èster alternatiu en toti dus sentits e de 8 a 21 ores se permeterà era normau circulacion. Es trabalhs auràn d'èster finalizats abantes deth 28 de noveme. Eth transpòrt public non variarà eth sòn orari, entàs servicis exclusius de dialisis serà tàs 5 dera maitiada e tàs servicis d'urgéncies espitalàries e emergéncies s'abilitarà eth sòn pas d'acòrd tamb es besonhs segontes a coordinat eth Govèrn aranés.

Boca nòrd deth tunèl de Vielha.

AUÉ.

AUÉ.

DISSABTE, 8 DE NOVEME DE 2003.

IV.

Eth depòsit de dèishes de Vielha ei plaçat ena carretèra N-230 ath cant dera depuradora de Vielha.

Ara que i èm.
Jusèp Lois Sans.

"Non sufís".
Convidat pera Region Lengadòc-Rosselhon participè enes 11e. Assises de l'Environnement de la Région Languedoc-Rousillon. Quauquarrés qu'admire eth modèl aranés identitat-promocion lingüistica e qu'a bona entrada ena organizacion m'i hec a convidar. Parlè sus era repercussion qu'ua bona promocion dera lengua pròpria a sus era melhora dera economia deth país e sus era renta per capita. Ena taula redona ena quau participè ac hi amassa damb un sociològ que parlèc sus es diuèrses formes d'identitat e sus un preocupant excès de promocion des questions identitàries (facilitat per ua pòur en un futur que càmbie a velocitat accelerada, segontes eth). Tanben i auie un representant des caçaires e un aute des pescaires dera zòna. I auie tanben un catalan deth nòrd qu'explicaue hèstes e tradicions ath torn des palhèrs e fin finau er alcalde de Nimes que parlèc sus era promocion deth patrimòni (concrètament dera Maison Carré). Entre eth public (400 persones) era varietat mès grana des administracions e institucions dera region, se sentec a parlar de lengua e identitat (e de Val d'Aran), mès era sensacion finau ei qu'era identitat ei tot, e que tot contribusirà a crear era nòsta personalitat. Tot se hège naturauments en francés. Aguest estil des Assises s'emplègue entà non mòir es causes d'a on son. Blossa estrategia vestida d'imatge participativa. Eth 4 d'octobre en París se celebrèren es Assises des lengües de França. Mès de 300 persones, representantes de totes es lengües (Occitan includit). Es declaracions deth Ministre e des representants dera Republique sigueren d'esperança e d'amor, mès arren de concrèt. Coma ditz Grosclaude, President der IEO, "aquerò non sufís pas".

AUÉ.

Mès depòsits de dèishes ena Val d'Aran.
V. Garcia VAL D'ARAN.
Eth Departament de Residus Urbans deth Conselh Generau inaugurarà ben lèu dus naui depòsits de dèishes, un en Gessa (en camin de Montromies) e un aute en Bossòst (ena zòna Tartèrs de Margalida). Eth depòsit de dèishes de Gessa includirà ua planta de transferéncia de tarcums es quaus posteriorament seràn uedats en tarcumèr de Bossòst, qu'ei eth qu'amasse toti es tarcums d'Aran. Cau rebrembar qu'era Val d'Aran, en aguesti moments, dispause d'un depòsit de dèishes plaçat ath cant dera depuradora de Vielha. En aguesta deishalharia, es usatgèrs pòden depausar, de manèra selectiva, desparièrs tipes de residus municipaus tàs quaus non i a contienedors especifics en carrèr. Complementàriament tanben s'i pòden trapar es contienedors de papèr o carton, veire e envasi leugèrs. Atau donques, se pòden depausar residus municipaus especiaus, ei a díder, non reciclables coma es pneumatics, lampes fluorescentes, bateries, dissolvents, pintures e barnissi, piles, gelères, òlis mineraus emplegats, òlis vegetaus, ràdiografies, aerosòls e pesticides. Coma residus municipaus valorizables, reciclables, podem dipositar herralha, husta, textil, herralha electronica, veireplan, pan sec, cables electrics, ampolhes de cava, tarcums e d'auti residus dera bastenda, rèstes vegetaus de jardinatge, ... Aguest servici ei tà èster utilizat pes ciutadans, comèrci, burèus e servicis pr'amor qu'es empreses non son usatgères d'aguest servici en auer dejà es sòns pròpris gestors autorizats. Segontes eth Coordinador de Gestion Ambientau deth Conselh Generau, Eishard Jaquet, "aguest ei un servici gratuït que mos ajude a suenhar eth Miei Ambient" e higec qu'"auem auut ua responsa plan satisfactòria per part des ciutadans que l'utilizen damb freqüéncia".

Aguest servici ei gratuït e va destinat as ciutadans, comèrci, burèus per'mor qu'es empreses dejà an eth sòn gestor autorizat.
Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 15 DE NOVEME DE 2003 N. 88.

Es casèrnes militares de Vielha tornaràn a gésser a subasta entath pròplèu abriu.
Er Ajuntament transmet ath Ministèri er estat en que se tròbe era parcèlla.

Riu demore qu'era naua avaloracion reflèxe es prètzi reaus des terrens de Vielha.
Es casèrnes militares de Vielha son plaçades en carrèr Pas d'Arró.

V.G..

Victòria Garcia Vielha (CASTIÈRO).
Segontes expliquèc eth baile de Vielha, Joan Riu, eth Ministèri de Defensa tornarà a subastar es 3025 mètres quarrats urbanizables des casèrnes militares enes que i son previsti usi comerciaus, residenciaus e otelèrs. Aguesta naua subasta se realizarà entath pròplèu mes d'abriu, per'mor qu'abantes es tecnics dera GIED (Geréncia d'Infrastructures der Equipament dera Defensa) an de hèr ua naua avaloracion e taxacion des terrens, en foncion dera majoria des prepauses presentades ena prumèra subasta. Er alcalde de Vielha e Mijaran afirmèc que demore qu'era naua avaloracion "reflèxe es prètzi reaus e logics des terrens dera localitat" e higec "en cas contrari, açò perjudique ar Ajuntament per'mor qu'ara ora de cercar terrens tà equipaments culturaus, sociaus, esportius, atau coma lotjaments non se pòden assumir". Aguesta naua subasta sorgís dempús de qu'eth prumèr e dusau adjudicatari dera venta non efectuèssen ne er abonament deth 25% dera parcèlla, ne era presentacion des avals e dera escritura. De ua auta faiçon, era pròplèu setmana tecnics deth Ministèri viatjaràn enquia Vielha tà hèr ua avaloracion der estat actuau d'aguesta parcèlla dempús qu'ena amassada mantenguda era darrèra setmana en Madrid, Riu transmetesse ara GIED es sues preocupacions pes casèrnes militares. Riu expliquèc qu'"era imatge d'aguest complèxe en miei deth pòble va en contra dera qualitat toristica qu'aufrís eth cap-lòc d'Aran". Per açò, Riu demane ath Minsitèri era possibilitat d'esvitar era entrada en aguest complèxe, eth liure accès per part der Ajuntament de Vielha e Mijaran, atau coma era possibilitat d'iniciar er esbaussament des bastisses.

Eth Conselh organize ua jornada sus eth sector deth comerç ena Val d'Aran.

Era estacion d'esquí Baquèira Beret presente es nauetats entara sason 2003/04.

AUÉ.

DISSABTE, 15 DE NOVEME DE 2003.

II.

Eth Conselh organize ua jornada tàs establiments comerciaus d'Aran.
Era informacion der establiment, es activitats de promocion de ventes son ahèrs que s'i tractaràn.
Redaccion Vielha (CASTIÈRO).
Era Oficina d'Informacion ath Consumidor deth Conselh Generau d'Aran organize, eth pròplèu 24 de noveme en Parador Nacionau de Vielha, ua jornada sus es formalitats generaus des establiments comerciaus. Atau madeish, eth sector comerciau en marc dera creishenta terciarizacion dera economia aranesa constitusís un sector clau entà atier, enes melhors condicions, es besonhs de crompa des pròpris ciutadans dera Val d'Aran e des nombrosi fluxes de visitants que i concorren ath long de tot er an. Aguest creishement economic a vengut acompanhat d'un acreishement considerable des transaccions comerciaus que se realizen en parçan. Per açò, era complexitat deth marc normatiu en quau se desvolopen es desparières transaccions comerciaus a portat a qu'eth Conselh Generau convòque aguesta iniciativa damb era qu'ei previst qu'es comèrci d'Aran agen coneishements dera normativa que les ei aplicabla en tot persutar ena naua lei de garanties pera transcendéncia qu'aguesta a ath transladar es responsabilitats ath venedor. Per un aute costat, en aguesta jornada se tractaràn ahèrs coma quina ei era informacion qu'a de balhar er establiment, quines son es activitats de promocion de ventes, atau coma era lei de garanties ena venta de bens de consum.

Bracs. Torisme Val d'Aran promocione Aran enes hèires de Cornellà e Valladolid.
Er èster autonòm Torisme Val d'Aran harà a conéisher, pendent aguest mes, es atractius toristics d'Aran enes hèires d'Agrotur en Cornellà (Barcelona) e Intur en Valladolid. Ena hèira Agrotur, que se celebrèc era darrèra setmana, era Val d'Aran promocionèc era sua aufèrta a trauèrs deth stand de Torisme de Catalonha; totun en cas dera hèira de Valladolid, que se celebrarà era pròplèu setmana, era promocion se harà amassa damb eth Patronat de Torisme "Terres de Lleida".

Aguesta jornada ei adreçada as comerçants aranesi.

Establiments comerciaus plaçats en carrèr Castièro de Vielha.

AUÉ.

Convòquen en Salardú e Arties amassades sus es lotjaments sociaus d'Arties.
Er Ajuntament deth Naut Aran convòque a toti es vesins deth municipi deth Naut Aran a dues amassades informatiues, que se celebraràn eth pròplèu dimèrcles, sus es viuendes sociaus d'Arties, concrètament era promocion Es Plaus 18. Era prumèra amassada se realizarà en Consistòri deth Naut Aran a compdar des 13,30 ores e era auta ena sala dera Entitat Municipau Descentralizada d'Arties a compdar des 18,30 ores, andues compdaràn tamb era assisténcia dera Cap deth Servici d'Abitatge Sociau, Mireia Turu i Santigosa. Ath long d'aguestes amassades se balharà informacion sus es abitatges sociaus, prètzi, procèssi d'adjudicacion, presentacion de sollicituds, atau coma documents de besonh que cau presentar. Atau madeish, eth Director Generau d'Arquitectura e Abitatge deth PTOP, Damià Calvet, visitèc eth darrèr 24 d'octobre era promocion, dejà finalizada, d'aguesti 18 lotjaments.

Agenda.
CONVOCATÒRIES. Vielha. Eth Departament de Joenessa deth Conselh Generau d'Aran aufrís assessorament academicolaborau adreçat a joeni d'enter 14 e 29 ans. Orari dera oficina, de deluns a diuendres: maitin de 9 a 14 ores e tardes de 16 a 18 ores. TRAFIC Vielha Orari de restriccions en tunèl de Vielha per trabalhs en sòn interior: De 21 a 23 ores, pas alternatiu en andús sentits.  De 23 a 6 ores, barrament complèt deth tunèl. De 6 a 8 ores, pas alternatiu en toti dus sentits. De 8 a 21 ores, pas sense restriccions. Ei previst qu'aguesti trabalhs finalizen abantes deth pròplèu 28 de noveme. CINÈMA. Vielha. Aguesta setmana en cinèma de Vielha se projècten es pellicules "El mexicano" e "Hasta que la muerte los separe". Entà mès informacion consultatz es pannèus informatius.

Servicis.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME VIELHA. CORRÈUS.
AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 15 DE NOVEME DE 2003.

III.
BARCELONA.

PUJÒLO.

Convòquen pròves d'accès ena Escòla de Salardú.
Redaccion SALARDÚ.
Era Generalitat a convocat entath pròplèu mes de deseme es pròves que permeteràn accedir as titulacions de tecnics/ques en espòrts d'iuèrn, laguens des quaus s'i trapen es especialitats d'esquí aupin, surf de nhèu e esquí de hons. Aguest ei eth tresau viatge que se realizen aguestes pròves ena Escòla de Tecnics Esportius deth Conselh Generau. Atau madeish, era sollicitud d'inscripcion des madeishes comence eth pròplèu 24 d'aguest mes e se barrarà eth 3 de deseme. Es pròves auràn lòc deth 19 ath 21 de deseme ena estacion d'esquí de Baquèira Beret. Er acte de presentacion entara especialitat d'esquí aupin ei previst que sigue eth 18 de deseme entàs 19 ores ena sala d'actes dera Escòla de Tecnics Esportius e tàs especialitats de surf de nhèu e de hons, se realizarà eth 19 de deseme ara madeisha ora e en madeish lòc. Es inscripcions tàs pròves se poderàn hèr en madeish centre e eth prètz serà de 90 èuros. Entà mès informacion podetz telefonar entath numerò 973 64 45 35.

Eth 24 de noveme comence eth periòde d'inscripcion.

Aureli Bisbe ena presentacion dera sason en Barcelona.

BAQUÈIRA BERET.

Baquèira Beret demane mès places otelères ena zòna deth Palhars.
Era 1èra fasa deth projècte d'ampliacion entara zòna dera Bonaigua acorròpe 3 naui telesères, 3 pistes e 2 itineraris.
Redaccion BARCELONA.
Era creacion de mès places otelères ena zòna deth Palhars Sobirà siguec eth hèt mès destacat peth director de Baquèira Beret, Aureli Bisbe, ena presentacion, eth passat 6 de noveme en Barcelona, des nauetats dera estacion entad aguesta sason 2003-04. Aguesta demana, per part deth director dera estacion, respon ara nauèra ampliacion dera empresa Baquèira Beret entara zòna deth Palhars Sobirà, concrètament entar Alt Àneu. Atau madeish, Bisbe expliquèc que sagen qu'era zòna dera Bonaigua age ua identitat pròpria, ei a díder, qu'era Bonaigua sigue ua estacion d'esquí restacada tamb Baquèira Beret qu'ara longa a d'arribar a auer ues infrastructures e servicis pròpris. Per un aute costat, s'informèc qu'es nauetats entad aguesta sason an estat eth bastiment, pendent eth darrèr ostiu, dera prumèra fasa deth projècte d'ampliacion dera zòna dera Bonaigua damb tres naui telesères, (Era Peülha, eth Cap de Pòrt e eth renauït Bonaigua), tres naues pistes (Era Peülha, Pleta del Duc, Cresta de Bonaigua) e dus itineraris de montanha (Gerbèr e Lo Boscàs). Era ampliacion deth parcatge deth Cap deth Pòrt que dispausarà de 230 naues places, er abilitament d'un nau nuclèu de servicis ena gessuda inferiora deth telesèra dera Peülha damb parcatge tà 220 veïculs e 8 autobusi, ua bastissa entà burèus de crubament, maquines vending e lavabos, e era melhora ena produccion de nhèu en Beret son ues autes des melhores que se presentèren en Barcelona.

CASTIÈRO.

Entrenadors deth CAEI viatgen tà Tignes entà premanir era sason.
Redaccion VIELHA.
Un grop de 22 entrenadors deth CAEI se desplacèren, es passats dies 30 e 31 d'octobre e 1 e 2 de noveme, tara estacion d'esquí de Tignes, plaçada enes Alps francesi, damb era fin de premanir era pròplèu sason d'esquí 2003-04. Aguesta preparacion siguec autant a nivèu tecnic coma organizatiu. Er objectiu deth trabalh enes pistes consistic basicament en analisar, practicar e unificar critèris entad açò qu'ei ara tecnica de base, circuits educatius, atau coma era tecnica de competicion. Aguest stage siguec avalorat plan positivament pes entrenadors que i assistiren. Cau rebrembar qu'eth CAEI organize un stage cada an des de hè quauques sasons.

Es entrenadors deth Club Aranés d'Esquí d'Iuèrn viatgèren entara estacion d'esquí francesa de Tignes entà premanir-se, autant en aspècte tecnic coma organizatiu, entara pròplèu sason d'esquí 2003-04.

AUÉ.

DISSABTE, 15 DE NOVEME DE 2003.

IV.

Quauques des alumnes qu'assistissen tad aguestes classes de gimnastica corporau.

Ara que i èm.
Jusèp Lois Sans.

Diferéncies.
Quan es mieis de comunicacion, es de masses e es auti, èren mès primitius, es comunautats mès isolades configurauen era sua personalitat en tot crear diferéncies notables damb es comunautats der entorn. Aguestes diferéncies, segontes es antropològs, s'auien arribat a manifestar en aspèctes biologicament ereditaris. Aguestes particularitats se prononciauen enes montanhes e desapareishien ena planhèra a on era barreja des diferéncies acabaue en tot unificar un modèl. Enes lengües aguestes personalitats se manifestauen, e atau se diferéncie, encara aué, entre eth "gascon dera plana" e eth "gascon dera montanha" e i a fòrça varietats de gascon dera montanha e fòrça unificacion en gascon dera planhèra. Aué, en qu'es sistèmes de comunicacion an apropat ues regions des autes e era globalizacion elimine es diferéncies, es particularitats araneses se hèn cada viatge mens prononciades. En 1842 era "Histoire des populations pyrénéennes" de Castillon descriuie eth caractèr des aranesi damb precisions que les hègen diferents des sòns vesins: "es abitants dera Val de Loishon des entorns diferissen essenciauments des abitants dera Val d'Aran e d'Aspet. Non ei eth madeish idiòma, ne es madeishi gusti, ne eth madeish caractèr, ne era madeisha naturalesa... Er abitant dera Val d'Aran ei plen de confiança entàs transaccions comerciaus entàs que s'abandone e se liure generosament ara bona fe. Eth sòn interès ei eth mobil des sues accions bones o dolentes" Pascual Madoz tanben hège ua descripcion diferenciada des aranesi. Tot açò s'a acabat; era personalitat deth territòri cau cercar-la en d'auti aspèctes; es lingüistics e es culturaus, per exemple.

AUÉ.

V. Garcia Salardú (PUJÒLO).

Er Ajuntament deth Naut Aran aufrís aguest servici gratuït a quinsevolh ciutadan dera Val d'Aran que i volgue assistir.
Gimnastica corporau entara gent grana en Salardú.
Eth pavelhon esportiu deth Naut Aran hè dejà tres ans que realize classes de gimnastica corporau adreçada ara gent grana. Aguestes classes s'impartissen toti es deluns, dimèrcles e diuendres de 16,30 a 18,00 ores e son de franc. Estiraments, exercicis posturaus, gimnastica doça, explics de coma cau suenhar-se, gésser de casa tà relacionar-se e era recerca d'abitudes entà trobar-se melhor damb un madeish ei er exemple que seguissen un totau de dotze hemnes d'enter 67 e 81 ans d'Aran que i assistissen. Aguestes hemnes atau ac manifèsten en tot hèrmos a conéisher qu'ara se trapen mès lajuères, animades e que tanplan dromissen melhor. Ath delà, les ajude a relacionar-se damb gent dera sua madeisha edat. Ei per aguest motiu qu'eres vòlen animar a totes aqueres hemnes e òmes dera Val d'Aran qu'agen mès de 60 ans a apuntar-se-i. "Se vien un dia, ben segur que tornaràn, per'mor qu'ací passam ua estona agradiua", opinen totes eres e higen "volem dar es gràcies ara nòsta professora e ar Ajuntament".

Cau díder, qu'entàs persones, era practica der exercici fisic e era melhora dera qualitat d'aguesta practica son dus aspèctes pro importants a auer en compde. Des d'aguestes perspectives ei important qu'era gent grana dispause d'esturments tà poder, de manèra segura, trabalhar eth sòn pròpri còs. Atau madeish, cau diferenciar enter activitat fisica e exercici fisic donques son concèptes similars, mès non parions. Era activitat fisica ei quin movement que sigue de tipe voluntari que podem realizar. Er exercici fisic ei ua forma d'activitat fisica planificada que se realize damb era intencion de melhorar aspèctes concrèts dera forma fisica e dera salut dera persona. Era prevencion de malauties e eth foment d'abitudes salutoses son dus des punts mès importants qu'an de tier en compde era majoria des persones e especiaument era gent grana.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI

DISSABTE 22 DE NOVEME DE 2003 N. 89

Joan Riu crèe un organ consultiu e assessor nomentat Conselh dera Vila.
Damb aguesta figura eth baile vò arténher totes es opinions deth pòble.

Eth Conselh dera Vila ei constituït per de 12 persones de desparièrs encastres.

Era poblacion de Vielha ei eth cap-lòc dera Val d'Aran.

V.G.

Victòria Garcia Vielha (CASTIÈRO).
Eth baile de Vielha e Mijaran, Joan Riu, manifestèc que des deth passat mes de seteme ei en foncionament ua figura consultiva nomentada Conselh dera Vila. Aguest ei un organ consultor e assessor, constituït e creat peth pròpri baile de Vielha e Mijaran, a on non i intervien ne eth consistòri ne cap representat politic, senon que sonque i assistís er alcalde. Eth Conselh dera Vila ei format per un totau de 12 persones, escuelhudes ar asard, de desparièrs encastres dera vida sociau aranesa. Atau madeish, son persones que pòden assessorar e consultar a Riu sus ahèrs comerciaus, otelèrs, d'urbanisme, bancaris, juridics, nhèu, assegurances, enter d'autes. Eth baile de Vielha soslinhèc que "tanben è de besonh des opinions deth pòble per'mor qu'es politics dejà an aguesta possibilitat". Aguest organ s'amasse cada prumèr deluns de mes en Ajuntament de Vielha e Mijaran e tracten es causes que considèren prioritàries pendent aqueth mes en consistòri. Eth procediment consistís en qué eth baile demane era opinion as membres deth Conselh, sense qu'aguesta sigue vincolant ath Plen der Ajuntament. Per un aute costat, aguest Conselh dera Vila tanben s'amassarà en sessions extraordinàries enes quaus se debatràn e analizaràn monografics d'ahèrs mès concrets. Ath delà, ad aguestes sessions s'i convidarà a un representant restacat damb er ahèr a tractar. Ena prumèra d'aguestes sessions ei previst que se tracte era seguretat ciutadana. Riu volec remercar qu'eth Conselh dera Vila non ei barrat ad arrés e que quinsevolha persona que volgue participar-i sonque a de telefonar e demanar era possibilitat d'èster includit.
Era Conselhèra de Cultura clausure er ostiu toristicoculturau en Conselh Generau.

Organizen en Vielha desparièrs corsi entath personau des escòles mairaus.

AUÉ.

DISSABTE, 22 DE NOVEME DE 2003.

II.

Eth Conselh Generau clausure er ostiu toristico culturau 2003.
A toti es grops de dances araneses d'Aran se les autregèc un trofèu e un incentiu economic.
Redaccion Vielha (CASTIÈRO).
Era clausura der ostiu toristico culturau 2003 se celebrèc agèr damb ua avaloracion fòrça positiva, segontes manifestèc era Conselhèra de Cultura deth Conselh Generau, Mercedes Delaurens. Er acte siguec presidit peth sindic d'Aran, Carlos Barrera, que manifestèc eth sòn arregraïment a toti es grops de dances tradionaus araneses dera Val d'Aran pera sua participacion enes actes der ostiu toristicoculturau. Barrera volec soslinhar que "se sajarà d'incentivar mès ad aguesti grops de dances". "Cau potenciar es dances autant laguens coma dehòra dera Val d'Aran per'mor qu'atau èm a conéisher era nòsta identitat", expausèc tanben Delaurens. Es representants des grops de dances tradicionaus araneses, es Sautarèths de Bossòst, es Corbilhuèrs de Les, es Fradins de Vielha e era Còlha Sta. Maria de Mijaran receberen dera Conselhèra un trofèu e un incentiu economic de 1202 èuros pera sua participacion pendent tot er ostiu culturau. Aguesti grops, ath delà , receben ajudes per part deth Conselh entad açò qu'ei a toti es desplaçaments que realizen. Pendent aguest ostiu es toristes tanben an podut gaudir dera Rota Romanica pes glèises dera Val d'Aran, des tardes de gresca entara mainadèra, de vesites as desparièrs musèus d'Aran e de ues autes activitats programades entar ostiu.

Bracs. Eth plen der Ajuntament de Vielha e Mijaran apròve era crompa des terrens de Tuca.
Eth plen extraordinari der Ajuntament de Vielha e Mijaran aprovèc agèr per, unanimitat, er aqueriment des terrens restacadi damb era estacion d'esquí Tuca a trauèrs d'ua operacion de credit per impòrt de 631062 èuros. Aguesti terrens sigueren embargats ara societat Tuca Malh Blanc SL, proprietat d'un grop de bancs, hè mès de 15 ans. Es madeishes remplacen un totau de 30000 mètres quarrats, aquerits ara per Ajuntament, que se despartissen en 7488 mètres quarrats qu'apertienen ar antic parcatge dera Tuca e 25000 mètres quarrats a sèt finques plaçades en airau d'Artigarich. Atau madeish era finalitat dera crompa d'aguesti terrens ei que siguen utilizats entath futur projècte dera estacion Tuca.

Era Conselhèra de Cultura avalorèc coma fòrça positiu er ostiu.

Es desparières personalitats politiques ena clausura der ostiu toristico-culturau.

AUÉ.

Agenda.
CONVOCATÒRIES. Vielha. Eth Departament de Joenessa deth Conselh Generau d'Aran aufrís assessorament academicolaborau adreçat a joeni d'enter 14 e 29 ans. Orari dera oficina, de deluns a diuendres: maitin de 9 a 14 ores e tardes de 16 a 18 ores. TRAFIC. Vielha. Orari de restriccions en tunèl de Vielha per trabalhs en sòn interior: De 21 a 23 ores, pas alternatiu en andús sentits. De 23 a 6 ores, barrament complèt deth tunèl. De 6 a 8 ores, pas alternatiu en toti dus sentits. De 8 a 21 ores, pas sense restriccions. Ei previst qu'aguesti trabalhs finalizen abantes deth pròplèu 28 de noveme. CINÈMA. Vielha. Aguesta setmana en cinèma de Vielha se projècten es pellicules "Diablo" e "Carmen". Entà mès informacion consultatz es pannèus informatius.

Servicis.

Ipcena investigue es trabalhs qu'esviten es lauegi ena C-28B.
Era organizacion ecologista Ipcena a denonciat uns trabalhs que s'estan executan en accès ath Plan de Beret e qu'an coma objectiu frenar es possibles lauegi que pòden quèir sus era carretèra C28B, enes epòques de fòrtes nheuades. Era denóncia interpausada per organizacion ecologista apunte a un pressumpte delicte sus era ordenacion deth territòri e sollicite que se tramite era informacion ath Jutjat de Vielha. Aguesti trabalhs consistissen en refortilhament d'ues terraces dejà existentes ena montanha, plaçades en solèr rustic non urbanizable de proteccion especiau, damb era finalitat d'esvitar eth laueig de granes dimensions en aguesta via d'accès entà Beret.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME VIELHA. CORRÈUS.
AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 22 DE NOVEME DE 2003.

III.
CASTIÈRO.

PUJÒLO.

Placen eth 1èr nin de cap-ròi en Aran.
Redaccion MONTGARRI
Eth prumèr nin artificiau de cap-ròi siguec plaçat, dimarts passat, per part de responsables deth Servicis de Miei Ambient deth Conselh Generau damb era ajuda d'un elicoptèr en un des soms d'Aran, concretament en un paratge de Montgarri a 1900 mètres d'altitud. Er objectiu ei que bèth exemplar d'aguesta espècie en perilh d'extincion, s'i pogue arrecerar e atau poder criar e assegurar era contunhitat dera espècie. Eth Conselh a balhat supòrt ath bastiment d'aguest nin damb era finalitat d'ajudar a mantier ad aguesta espècie en parçan dempús d'auer comprovat qu'era sua reproduccion ei dificila pr'amor dera dura climatologia existenta en Aran, per'mor que fòrça còps es arrecès de trincauassi se capèren de nhèu. Aguest audèth met es sòns nins enes tutes o enes horats des granes parets des malhs. Mès, en Aran, lèu i son inexistentes aguesta sòrta de formacions entà que poguen garantir un espaci protegit. Ei per aquerò qu'aguestes limitacions an provocat qu'enes darrèri ans s'age vist amendrit eth numerò d'exemplars capables de reprodusir-se.

Eth plaçament s'auec de hèr damb un elicoptèr.
Alumnes en tot escotar es passi a seguir tà poder realizar ua RCP Basica Esturmentada en mainatge de popa.

AUÉ.

Er ICE organize cinc corsi adreçats ath personau des Escòles Mairaus.
Era Societat Catalana de Pediatria coordine eth cors de RCP basica esturmentada ena Escòla Mairau de Vielha.
Redaccion VIELHA.
Er Institut de Sciéncies dera Educacion a organizat desparièrs corsi adreçats ath personau des Escòles Mairaus autant d'Aran coma de Pont de Suert. Aguesti s'an amiat a tèrme pendent es darrèrs cinc dissabtes. Cors sus es prumèrs auxilis ena escòla mairau, cors d'accidents mainadencs, cors sus es diuèrsi tipes de malauties mès subergessentes ena mainadessa, cors sus er emplec deth botiquin, manèra de provedir es medicaments as mainatges, mautractaments, atau coma eth cors de RCP Pediatrica Basica Esturmentada a estat era tematica des corsi realizadi per un totau de 22 alumnes. Concrètament, eth darrèr cors de RCP, qu'auec lòc eth dissabte, a estat organizat pera Societat Catalana de Pediatria a trauèrs dera sua coordinadora ena Val d'Aran, Immaculada Caubet. Aguest ei acreditat damb 2,5 crèdits peth CCFMC ath delà d'auer un reconeishement d'interès sanitari. De ua auta faiçon, eth Director dera SCP, Ricard Carpena, expliquèc qu'era societat cree aguesti programes damb er objectiu d'esvitar es possibles tralhs que pòden produsir-se dempús d'ua arturada cardiaca. Per açò, Carpena higec que "çò que se hè ei ensenhar ad aguest personau que se n'encuede dera mainadèra enes escòles mairaus a coma reaccionar dauant d'ua situacion com aguesta". Atau madeish, Carpena expausèc que i a dus tipes de reanimacion; era basica, que s'a de realizar enes 4 prumères minutes e s'a de hèr en madeish lòc a on susven era arturada e, era reanimacion auançada, que s'a de realizar enes 4 minutes que seguissen e va mès enlà des manòbres de reanimacion. Maus en cervèth o en d'auti organs deth còs son es possibles repercussions que pòden produsir-se se non s'amien a tèrme aguestes manòbres enes prumères minutes dera arturada. Aguest personau a aprenut es tecniques de besonh dera RCP Basica Esturmentada en mainatges de popa e enes mès grani.

PUJÒLO.

PUJÒLO.

Aran acuelh es campionats deth mon d'esquí de traversa.
Redaccion VAQUÈIRA.
Baquèira Beret acuelherà ath long d'aguesta sason es campionats deth mon d'esquí de traversa que se desvoloparàn deth 2 ath 6 de març; eth Top CAEI FIS, pròva puntuable entara Federacion Internacionau d'Esquí, compausada per un slalom e un slalom gigant, pendent eth 7 e 8 de hereuèr; dues des pròves deth circuït dera Copa d'Espanha d'esquí aupin pendent eth 21 e 22 de hereuèr; e tres pròves deth circuït dera Copa d'Espanha Infantila, pendent es dies 23 e 25 de gèr. Eth Campionat Nacionau de lujes de gossets aurà lòc pendent eth 13 e 14 de març. Entad açò qu'ei ara modalitat de hons, Beret tornarà a acuélher, eth pròplèu 1 de hereuèr, era sua tradicionau marcha.

Bagergue se provedirà d'un parcatge entà uns 100 coches.
Redaccion BAGERGUE.
Era localitat de Bagergue, plaçada en Naut Aran, serà provedida (en un futur non luenhenc) d'un parcatge damb ues 100 places. Aguest projècte que se plaçarie ena entrada deth pòble esvitarà es taps en centre dera poblacion, ath delà de supausar ua infrastuctura importanta entà Bagergue en tot auer en compde er acreishement dera localitat. Era manca d'aigua potabla entàs cases que conformen Bagergue ei un aute des ahèrs que preocupe ara poblacion.

AUÉ.

DISSABTE, 22 DE NOVEME DE 2003.

IV.

PERE COTS.

Ara que i èm.
Jusèp Lois Sans.

Cementèris.
Eth poèta, eth mèn, eth nòste, a estat enterrat en Roda de Ter, a on neishec, a on viuec. Es cementèris manifèsten era sociologia d'un pòble; es inscripcions, es nòms des enterrats, es construccions mès e mens elaborades mos permeten de hèr aproximacions sus eth pòble. Non sò vist jamès ua inscripcion en occitan enes cementèris deth sud de França, en tot qu'ena Val d'Aran n'i a quauqua, signe dera diferéncia deth valor dera lengua e dera identitat. Es cementèris son testimònis dera forma de sénter deth pòble, des pressions sociaus que s'an viscut, deth caractèr des abitants. Reflexionatz un shinhau sus era terribla e polida istòria deth cementèri civiu de Bausen, reflèxe der amor e der òdi ath madeish temps; dera bestiesa e dera intolerància des uns e deth civisme des auti. Era Val d'Aran ei eth territòri (especiau) de Catalonha damb eth mès gran movement migratòri. I entren, a residir-i, mès deth 50 per mil de persones cada an e ne gessen ath torn deth 30 per mil. Ei, de tot Catalonha, eth territòri, que mès creish (en percentatge). Hònts der Institut d'Estadistica de Catalonha, m'an informat que ja passam es ueit mil persones, quan en bèri sectors dera poblacion encara se parle de sies mil. Tot açò sense compdar es "sense papèrs" que creishen d'ua manèra alarmanta. Totun ei un creishement fictici. Enter es filosofies dera identitat (un ei d'a on pèish, d'a on se sent, d'a on trabalhe,...) creigui, tanben, en aguesta epòca d'incineracions (refusades per bères confessions), qu'un ei d'aquiu a on s'entèrre. Se passejatz pes nòsti cementèris veiratz qu'es hòsses non creishen ath ritme dera poblacion e qu'es nòms des persones que i son enterrades non varien massa. Açò ei signe de qu'era poblacion aumente, mès non i s'i està.

Eth Castèth de Les ei plaçat ath cant dret dera Garona a man quèrra deth barranc dera Muleta e dessús deth carrèr Savièla.

Hèts istorics restacats damb eth Castèth de Les.
Redaccion Les (QUATE LÒCS).
¤th Castèth de Les demore plaçat ath cant dret deth Garona, a man quèrra deth barranc dera Muleta e dessús de Savièla. Aguest castèth, en epòca de patz, hège era foncion de casa. Mès en epòca de conflictes, pr'amor dera sua situacion estrategica plaçada en un territòri de plan dificil accès, defensaue era entrada nòrd dera Val d'Aran. Concrètament, encara se desconeish eth sègle en qué se bastic, mès çò qu'ei cèrt ei qu'apertien ara epòca medievau. En aguesta bastissa s'i an desvolopat desparièrs hèts importants ath long dera istòria. A compdar de 1265 eth rei d'Aragon e Catalonha, Jaime I, visitèc era Val d'Aran e semble èster que demorèc en aguest castèth per'mor que volie comprovar s'eth senhor deth castèth, Augèr de Barbadar, li ère fidèu. Totun, eth senhor de Les ère ligat damb es senhors de Saint Beat e partidari deth rei de França. Per açò, en 1283 se comprometec tamb eth senescau Beaumarchais a calar laguens deth sòn castèth a 300 òmes d'armes. Pògui dies dempús, Aran siguec envadida pes tropes franceses d'Eustaqui de Beaumarchais. Es aranesi qu'èren partidaris deth rei de d'Aragon sageren d'ahlamar eth castèth de Les, mès sigueren vençuts. Era Val siguec aucupada en 11 dies. En 1298, quan eth rei de Malhòrca prometec sauvar es libertats e privilègis des aranesi, Les siguec representada peth senhor, Ademario de Leas, en tot qu'es auti pòbles aranesi èren representats pes sòns cònsols. En 1313, toti es aranesi heren jurament de fidelitat e aumenatge ath rei Jaime II, signèren era Querimònia, e en sòn nòm, eth procurador Guilhèm de Castelhnòu, recorrec toti es pòbles a on es cònsols e es vesins li heren eth jurament. Eth senhor de Les refusèc en tot díder que sonque jurarie dauant deth pròpri rei. E non siguec enquiath 1314 que Jaime II recebec eth jurament deth senhor de Les.

En epòca de patz eth castèth hège era foncion de casa mès en moments de conflictes defensaue era entrada nòrd d'Aran.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 27 DE NOVEME DE 2003 N. 94.

Esbaussen es antiques casèrnes militares de Vielha entà hèr parcatges provisionaus.
Eth Ministèri de Defensa treirà a subasta es 3025 m2 dera sua proprietat en mes d'abriu.

Eth nau parcatge provisionau harà mès transitable eth centre de Vielha.

Aguesta setmana s'an hèt es trabalhs d'esbaussament des casèrnes militares de Vielha.

V.G.

Redaccion Vielha (CASTIÈRO).
Es trabalhs d'esbaussament des casèrnes militares de Vielha comencèren eth darrèr dissabte entà poder abilitar era zòna coma un immens parcatge jamès vist en cap-lòc aranés. Era volentat deth Consistòri segontes er alcalde de Vielha Mijaran, Joan Riu, ei arténher un descongestionament generau de coches en centre de Vielha, principaument pendent es hèstes de Nadau, en tot includir ath delà era sason d'esquí que ven de començar. Eth Ministèri de Defensa a previst, entath pròplèu mes d'abriu, subastar es 3025 mètres quarrats urbanizables des casèrnes militares enes quaus ei previst hèr un usatge comerciau, residenciau e otelèr. Abantes es tecnics dera GIED (Geréncia d'Infrastructures der Equipament dera Defensa) an de hèr ua naua avaloracion e taxacion des terrens, en foncion dera majoria des prepauses presentades ena prumèra subasta. Aguesta naua subasta sorgís dempús qu'eth prumèr e dusau adjudicatari dera venta non 
efectuèssen ne er abonament deth 25% dera parcèlla, ne era presentacion des avals e dera escritura. En tot que non se hèsque era subasta er Ajuntament de Vielha poirà emplegar es terrens entà parcatges, dempús d'arribar a un acòrd damb eth Ministèri de Defensa qu'ei eth titolar d'ua part der auviatge. Segontes er alcalde Riu, "eth mes passat poderem constatar qu'es bastisses hègen de refugi nueitiu as indigents". Eth risc sanitari e de seguretat entàs persones que passen era net en aguestes bastisses ei un hèt perilhós. Pendent aguesta setmana an contunhat es trabalhs de neteja en mès de 10000 mètres quarrats. Eth tarcum siguec transportat entath tarcumèr de Bossòst.

Naut Aran presente eth pressupòst entath 2004 damb uns 4 milions d'èuros.

Sanitat e Benèster Sociau, es mès beneficiats en pressupòst 2004 deth Conselh.

AUÉ.

DISSABTE, 27 DE DESEME DE 2003.

II.

Naut Aran invertirà ath torn de 4 milions d'èuros en actuacions en toti es pòbles.
Era licéncia d'òbres dera còta 1500 de Baquèira modifique eth pressupòst 2003 en 1,1 milions.
Redaccion Salardú (PUJÒLO).
Er Ajuntament de Naut Aran balhèc compde des inversions previstes en 2004 en plen celebrat era darrèra setmana. Eth Consistòri a previst entath pròplèu an, un pressupòst d'uns 4 milions d'èuros damb es que se realizaràn trabalhs en toti es pòbles deth municipi. Es pressupòsti tanben contemplen bastir un nau parcatge en Arties e apariar era plaça Muna. En Garòs, agranir e reformar era zòna esportiua. En Tredòs, se vòlen recuperar es pintures dera glèisa de Cap d'Aran. Entad açò qu'ei a Unha, se bastirà era Casa dera Vila en Çò de Baile; en Bagergue, s'adobarà eth depòsit d'aigua. Ua darrèra aportacion se vòu invertir en apraiament deth carrèr d'accès tà Gessa. Per un aute costat, s'aprovèc modificar eth pressupòst der an en cors en 1,1 milions d'èuros per ingrès dera plusvalua dera licéncia d'òbres dera còta 1500 vesia ara Val de Ruda.

Bracs. Comence era campanha de recuelhuda de ròba entara gent de Bòsnia.
Deluns serà eth prumèr dia de recuelhuda de ròba e complements d'esquí entara gent de Bòsnia Herzegovina. Enquiath mes de hereuèr, The Planet English a fixat es dies entà hèr era recuelhuda en centre d'ensenhament d'anglés plaçat ath cant der Espitau Val d'Aran. Toti aqueri que volguen participar ena campanha auràn de portar eth materiau enter es 17,00 ores dera tarde e es 21,00 dera vresprada, eth 29 e 30 de deseme, eth 2, 3, 4 , 5, 10, 17, 24 e 31 de gèr e eth 7 e 14 de hereuèr. Es organizadors dera campanha an manifestat era sua satisfaccion pr'amor que fòrça collectius aranesi, restacadi ara nhèu, dejà an confirmat era sua participacion.

Salardú serà eth mès beneficiat deth pressupòst per'mor des trabalhs retardats.
Segontes eth tinent d'alcalde deth Naut Aran, Casimiro Viló, Salardú ei era localitat a on mès s'invertirà en melhores enguan. "Restèren pendents quauqui projèctes qu'enguan ara fin s'executaràn", higec Viló. Atau donques, eth Consistòri prevé hèr nau eth carrèr deth Saut deth Culòt, eth carrèr dera Mercé e era Plaça Major. D'auti trabalhs previsti son connectar damb escales era aubèrja Era Garona e eth carrèr dera Cooperativa e aguest damb eth carrèr Beliera.

Ua des actuacions serà enter era aubèrja Era Garona e eth carrèr dera Cooperativa.

Agenda.
NADAU. Vielha. Deman 28 ena glèisa de Sant Miquèu de Vielha, concèrt d'òrgue damb eth cordobés Miguel Angel García. Eth concèrt serà tàs 22,00 ores e serà de franc. Les  Dimèrcles 31 de deseme, hèsta de Fin d'An damb balh e cotilhon ena sala polivalenta de Les tàs 24,00 ores damb era actuacion dera orquèstra "En Ruta". EXPOSICIONS. Arties. Enquiath 25 de gèr se pòt visitar era exposicion collectiua d'art "Romanic e paisatges des Pirenèus". Tres artistes damb tematiques desparières mòstren era sua vision deth Pirenèu ena glèisa de Sant Joan d'Arties. Vielha  Valentín Florentín Ibarra expause aquarèlles ena sala d'exposicions dera Caixa Catalunya. Vielha  Aran Full Time organize era mòstra Mar e Montanha, exposicion de pintures en relèu e escultures en bronze de Helena Agustí e Maria Demestres. Ena sala der Ajuntament de Vielha enquiath 15 de gèr.

Eth CEGVA celèbre deluns era Gala de Nadau d'Espòrts sus Gèu Servicis.
Eth Club d'Espòrts de Gèu Val d'Aran a organizat, entath pròplèu deluns, era Gala de Nadau sus Gèu qu'eth club celèbre enguan per prumèr còp. Era gala compdarà damb era participacion de patinadors de nivèu internacionau, patinadors dera escòla deth Palai de Gèu e deth club organizador. Er espectacle, que començarà a compdar des 22,00 ores, ei garantit. Era organizacion demore que sigue un èxit e que se pogue compdar damb naues edicions. Aguesta ei ça'm par ua des melhors dates entà acuélher un eveniment d'aguestes caracteristiques pr'amor dera grana afluéncia toristica qu'a Aran en aguestes hèstes. D'aguesta faiçon s'artenh er objectiu de hèr a conéisher eth Palai de Gèu ath torisme.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME VIELHA. CORRÈUS. NOTARIA.

AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

RECAPTACION. IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 27 DE DESEME DE 2003.

III.
LAIRISSA.

CASTIÈRO.

Eth 48% deth torisme serà catalan e eth 31% basc e de Madrid.
Aran arribarà ath 95% d'ocupacion en aguestes hèstes.
Redaccion VIELHA.
Era Val d'Aran arribarà a torn deth 95 % dera sua ocupacion otelèra aguest Nadau segontes se despren deth contaròtle setmanau que hèr Torisme Val d'Aran. Era darrèra setmana, deth 14 ath 21 de deseme, es reserves auien baishat un 12 % respècte est'an passat e er acantierat enquiath dia 21 supausaue un 0,75 % mens qu'eth Nadau de 2003. Eth director de Torisme Val d'Aran, Manèl Español didec ath respècte qu'es darreres nheuades an influït fòrça ena decision finau des esquiadors ara ora de trigar era Val d'Aran coma destin toristic. "Era prevision qu'auem ei qu' a compdar deth dia 27 o 28 de deseme era aucupacion arribe ath 95 %", higec Español. Eth torisme que mos visitarà aguestes vacances seguís era madeisha tendéncia des darrèrs ans. Eth 48% corresponerà a torisme catalan, en tot plaçar-se Barcelona en prumèr lòc, seguida de Lhèida, Tarragona e Girona. Eth 17 % serà torisme provenent deth País Basc e eth 14 % de Madrid. En aguestes dates, eth torisme de Levante mos visitarà en un 6 % en tot qu'era rèsta ac haràn des de d'auti lòcs der Estat.

Eth plen s'amassèc ena Casa deth Senhor d'Arròs.

ARCHIU.

Eth plen deth Conselh apròve un pressupòst entath 2004 de 21,5 milions.
Tanben da lum verda ara constitucion d'ua comission entà estudiar era viabilitat dera lauaria dera ONCE.
Redaccion ARRÒS Eth plen deth Conselh Generau celebrat deluns aprovèc, damb es vòts de CDA e es abstencions deth PSC-UA e deth PRAG, eth pressupòst entath pròplèu 2004 que puge a mès de 21,5 milions d'èuros (mès de 3579 milions des antiques pessetes). Es infrastructures, era sanitat e eth Benèster Sociau seràn es departaments mès beneficiats. "Auem apostat hòrt pera ampliacion des servicis sanitaris e de Benèster Sociau entà agranir eth benèster dera gent d'Aran", expliquèc eth Sindic d'Aran, Carlos Barrera. Atau donques, tanben se vòu completar er apariament de pistes e accèssi tàs nuclèus abitats, atau com eth bastiment de diuèrsi equipaments sociaus. Per un aute costat, eth plen deth Conselh Generau adjudiquèc de forma definitiua ara empresa ISOLUX era gestion des servicis d'espleita, conservacion e mantenement des sistèmes collectors e depuradores des localitats de Vielha, Les, Bossòst, Escunhau, Canejan e Bagergue. Entad açò qu'ei ara lauaria dera ONCE, eth plen aprovèc crear ua comission entà estudiar era viabilitat dera infrastructura que da trabalh a 12 persones discapacitades e cercar un sistèma que garantize era sua contunhutat. D'auti tèmes importants dera orde deth dia sigueren era acceptacion de mieis patrimoniaus entar Archiu Generau d'Aran e dera titolaritat deth parcatge dera còta 1500 de Baquèira, proprietat dera Generalitat de Catalonha.

CASTIÈRO.

Era hèira Fira Antic Vielha daurís deman era sua IXau. edicion.
Redaccion VIELHA.
Deman s'inaugure ua naua edicion dera hèira Antic Vielha qu'enquiath pròplèu 4 de gèr demorarà dubèrta ath public. Aguest certamen, que dejà s'a assolidat en cap-lòc aranés coma un des mès importants deth país en antiquitats, brocantèrs e colleccionisme, serà plaçat ena sala polivalenta de Vielha. Enguan, Fira Antic complís era sua IXau. edicion e entà poder accedir ath recinte s'aurà de pagar ua entrada de 3 èuros, en tot qu'es menors de 12 ans non pagaràn. Aguesta hèira non sonque escuelh un marc incomparable, senon qu'ath delà, es dates son immelhorables, es de Nadau, ua epòca en qu'Aran s'aumplís ath cent per cent de toristes entà practicar er esquí.

Fira Antic, era hèira d'antiquitats, brocantèrs e collecionisme de Vielha s'inaugure deman dimenge en Vielha.

AUÉ.

DISSABTE, 27 DE DESEME DE 2003.

IV.

Imatges der inici des trabalhs ena boca nòrd deth tunèl de Vielha.

Ara que i èm.
Jusèp Lois Sans.

Convíuer.
Participi, tot soent, per profession e per vocacion, en amassades damb movements e organizacions entara potenciacion der Occitan. De mès en mès sorgissen hestivaus musicaus, conferéncies, teatres,..., promoiguts pes movements associatius e pes administracions, qu'an coma finalitat eth plaçament der occitan en mon der espectacle e dera cultura en generau. Enquiad aciu tot ei ben e m'aumplís de gòi de poder-i participar. Mès ena Occitània de França creish de mès en mès era idèa qu'entà potenciar er occitan ac cau hèr ath cant de d'autes cultures non franceses e damb ua potencialitat superiora ar occitan e atau mos podem trapar damb un concèrt occitan a on tanben s'i senten cançons en castelhan, en italian, o en ebrèu, o publicacions en diuèrses lengües damb era preséncia equilibrada o marginau der occitan (çò que la convertís en testimoniau). Darrèraments promoigut per IEO e damb participacion de bèra Region e de quauque Departament francés s'a realizat un Festival d'Occitània, damb fòrça participacion e èxit, titolat "Es orients d'Occitània", a on s'i podien trapar actuacions en arab e en d'autes lengües. Tota aguesta actuacion se hè en nòm dera convivéncia e dera comunicacion. Personauments me còste de creir en aguestes solucions de conviuença. Creigui qu'en mon i a un lòc entà cada causa e que tot a dret a víuer, e qu'era convivéncia non a de significar era renóncia as pròpris espacis. Ath delà, açò provòque qu'organizacions empresariaus, damb era soleta finalitat lucrativa, empleguen eth hèt occitan coma reclam e sonque i mantenguen ua preséncia folclorica deth madeish. Bones hèstes a toti e s'Ibarreche a d'anar entara preson per demanar era opinion deth sòn pòble, que m'i pòrten a jo tanben.

50 ANIVERSARI DERA DUBERTURA DETH TUNEL DE VIELHA "ALFONSO XIII".

Aran impassibla ara Guèrra Civila Espanhòla.
Redaccion Vielha (CASTIÈRO).

Arturem-mos en temps dera guèrra civila espanhòla, un conflicte bellic qu'amièc a Espanha tara des·hèta, mòrt, lèrmes, roïna e que non auec especiau repercussion sus era Val d'Aran. Era estructura dera sua natura coma pòble e era sua situacion geografica luenh des confrontacions existentes ena rèsta dera nacion, sigueren motius sufisents entà qu'era vida contunhèsse sense connotacions importantes entà Aran. Cap d'assag de destorbar era tranquillitat dera Val com es accions vandaliques qu'amièren entar esbaussament dera emblematica glèisa de Mijaran, non sigueren pro entà capvirar eth panorama que viuie Aran a diferéncia de d'auti lòcs dera Espanha d'aqueri tempsi. Eth signe mès revolucionari arribèc damb es pressions oficiaus entà extremar mesures de susvelha ena termièra damb França, damb era preséncia d'escamòts. Eth 17 d'abriu de 1938 era Val d'Aran non opausèc resisténcia e siguec aucupada per Exèrcit Nacionau qu'auancèc pr'amor dera derròta des fronts plaçadi ena linha enter Aragon e Catalonha. En 1944, damb era fin dera Guèrra Mondiau, es milícies guerrilhères des aliats s'intensificarie enquiath punt de desvolopar un movement de penetracion laguens deth parçan qu'obliguèc a Franco a enviar hòrts contingents der exèrcit. Dempús d'açò, que costèc 800 mòrts en tot convertir a Aran en un país en pè de guèrra, pòga pòc, recuperaue es sòns aspèctes tradicionaus e tornaue a èster un pòble dedicat as sòns trabalhs. Subergés eth cambi qu'era Val hè damb era dubertura deth tunèl de Vielha en an 1948, qu'establie ua dusau rota de comunicacion damb Espanha, a trauèrs dera Ribagòrça; damb er auantatge de poder èster transitable pendent er iuèrn, causa que non podie hèr-se pera via de connexion deth pòrt dera Bonaigua. D'aguesta faiçon eth desir deth pòble aranés de trincar er isolament damb Catalonha, pr'amor des nheuades de cada an, ère ua realitat.

Accions vandaliques, coma era des·hèta dera emblematica glèisa de Mijaran, non capvirèren eth panorama aranés.


Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 29 NOVEME DE 2003 N. 90.

Ensenhament prevé iniciar es trabalhs deth nau collègi Garona en abriu.
Parallèlament se harà era redaccion deth projècte des naues installacions der IES.

Signaràn un convengut entà crear era Unitat d'Educacion Extèrna Compartida.

Eth Sindic d'Aran presidic era amassada damb eth Delegat d'Ensenhament.

AUÉ.

Redaccion VIELHA (Castièro).
Es trabalhs deth nau collègi Garona de Vielha poirien començar eth pròplèu mes d'abriu segontes informèc dimars eth delegat d'Ensenhament en Lhèida, Ramon Alturo, en ua amassada damb eth Sindic d'Aran, Carlos Barrera, e es representants en parçan der ensenhament e des dues AMPES. Es inquietuds auudes es darrèri mesi en Aran sus era situacion ena quau se trapaue er IES sigueren contestades per Alturo en transcors dera amassada en tot informar qu'eth nau projècte der Institut ei parallèl ath bastiment deth nau centre Garona. "Nosati autregèrem eth projècte ar Ajuntament en mes de junhsèga entà que presentèssen es modificacions de besonh e non recebérem responsa enquiath mes d'octobre", expliquèc Alturo. Eth nau centre Garona costarà ath torn de 4,6 milions d'èuros e, parallèlament ath sòn inici, se finalizarà eth redigit deth projècte deth nau institut. Un aute des ahèrs tractats ena amassada siguec era creacion dera Unitat d'Educacion Extèrna Compartida. Eth Departament d'Ensenhament signarà damb eth Conselh un convengut entà finançar era unitat que permeterà atier as alumnes qu'agen de besonh un curriculum especiau. Era unitat se plaçarà en un locau de 170 mètres quarrats e era partida economica serà de 4200 èuros mès era variant per alumne.

Convèni entre eth Conselh Generau e eth Servici Meteorologic de Catalonha.

Toti es consistòris compdaràn damb ua version digitalizada deth cadastre.

AUÉ.

DISSABTE, 29 DE NOVEME DE 2003.

II.

Era Deputacion digitalize era cartografia municipau de Lhèida.
Abantes deth 31 de deseme es ajuntaments signaràn un convengut entà dispausar dera.
Redaccion VIELHA (Castièro).
Era Deputacion de Lhèida prepausarà a toti es ajuntaments dera demarcacion signar un convengut entà qu'aguesti poguen dispausar deth nau Sistèma d'Informacion Geografica qu'ei en procès d'elaboracion. Eth deputat de naues tecnologies dera Deputacion, Gerard Serra, s'amassèc dimèrcles passat ena sedença deth Conselh Generau, damb alcaldes d'Aran e deth parçan vesin dera Ribagorça, entà presentar eth projècte qu'a costat mès de 600 milions des antiques pessetes. Se tracte en definitiua, dera digitalizacion cartografica de tota era demarcacion que recuelh fòtos urbanes de cadua des localitats. Aguest avanç ena digitalizacion cartografica municipau permeterà localizar a toti es proprietaris, sense errors, en ua base de donades. "Ei un des punts d'emparança entàs municipis per part dera Deputacion e damb era quau s'apròpen es donades vertadères dera cartografia des nòsti pòbles a quinsevolh que sigue. Damb era digitalizacion artenhem qu'es ajuntaments mès petiti tanben i agen accès", didec Serra. Eth convengut se poirie signar abantes deth 31 de deseme, maugrat qu'ara s'auràn de confrontar es donades existentes, entad açò qu'ei ara Val d'Aran, damb era base topografica qu'a eth Conselh des der an 2001.

Bracs Baquèira Beret inaugure parciaument era sason 2003/2004.
Baquèira Beret hèr era gessuda, maugrat que forma parciau, dera naua sason, qu'enguan inaugure es prumèrs remontadors dera expansion entath Pallars. Tres naui telesères (Era Peülha, eth Cap deth Pòrt e e eth renauit telesèra dera Bonaigua) formen era prumèra fasa deth projècte d'expansion entath parçan vesin deth Pallars. Ath delà cau destacar tanben tres naues pistes (Era Peülha, Pleta del Duc, Cresta de Bonaigua) e dus itineraris de montanha (Gerbèr e Lo Boscàs). Es esquiaires que visiten era estacion aranesa der aute costat deth pòrt tanben gaudiràn enguan dera ampliacion deth parcatge deth Cap deth Pòrt que dispausarà de 230 naues places e d'un nau parcatge ena Peülha.

Eth projècte ei avalorat en mès de 600 milions des antiques pessetes.


Eth deputat Gerard Serra s'amassèc damb es alcaldes en Vielha.

AUÉ.

Recuelhuda de materiau esportiu en Aran.
Era Union Esportiua Lhèida hè ua crida a totes es persones qu'an materiau esportiu en casa entà despartir-lo enter es collectius mès desfortunadi e tanben entà manar-lo tà d'auti païsi qu'ac agen de besonh. Eth Club de Fotbòl Vielha ei eth que se n'encuede dera coordinacion dera campanha qu'acabarà eth 21 de deseme. Eth Palai de Gèu serà eth lòc a on s'auràn d'adreçar es persones qu'agen materiau esportiu que non empleguen, toti es dies laboraus des 08.30 enquias 22.00 ores e es dissabtes e hestius des 11.00 enquias 14.00 ores e des 16.30 enquias 21.00 ores. Per un aute costat, tanben se pòt participar damb era campanha en bar deth camp municipau de fotbòl de Vielha eth dimenge 30 de noveme des 15.15 enquias 17.30 ores, eth dimenge 7 de deseme des 15.15 enquias 17.30 ores e eth dimenge 21 de deseme des 15.15 enquias 17.30.

Agenda.
CONVOCATÒRIES. Vielha.

Barrament complèt deth tunèl.  de 6 a 8 ores, pas alternatiu en toti dus sentits.  de 8 a 21 ores, pas sense restriccions. HÈSTES.

Servicis.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME VIELHA. CORRÈUS. NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

Eth Departament de Joenessa deth Conselh Generau d'Aran aufrís assessorament academicolaborau adreçat a joeni d'enter 14 e 29 ans. Orari dera oficina, de deluns a diuendres: maitin de 9 a 14 ores e tardes de 16 a 18 ores. TRAFIC. Vielha.Orari de restriccions en tunèl de Vielha per trabalhs en sòn interior:  De 21 a 23 ores, pas alternatiu en andús sentits. De 23 a 6 ores.

Salardú. Hèsta patronau de Salardú en aunor a Sant Andrèu. Aué, tàs 21'30 ores, sopar popular entàs vesins e amics damb collaboracion des caçaires de Salardú. Ara seguida session de balh damb era Orquèstra.

AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

AUÉ.

DISSABTE, 29 DE NOVEME DE 2003.

III.
CASTIÈRO.

ARAGON.

Carré parle sus eth Plan d'Excelléncia Toristica d'Aran.
Aran parle enes jornades empresariaus de Jaca.
Redaccion JACA.
Eth Conselh Generau d'Aran participèc eth darrèr dijaus ena prumèra jornada sus torisme d'Aragon qu'organizèren "Empresarios en Acción de Huesca". Eth gerent deth Plan d'Excelléncia Toristica d'Aran, Antoni Carré, expausèc es linhes de desvolopament deth plan en parçan que compde damb 1,8 milions d'èuros de pressupòst finançadi peth Conselh Generau, era Conselheria de Torisme dera Generalitat de Catalonha e era Secretaria de Comèrç e Torisme deth Ministèri d'Economia deth govèrn espanhòu, damb participacions de 600.000 èuros en tres ans. Carré expliquèc toti es projèctes hèti pendent eth darrèr an en Aran laguens deth Plan d'Excelléncia Toristica e es previsions entath pròplèu an. Er acte siguec presidit peth conselhèr deth govèrn d'Aragon, Arturo Aliaga. Quaqui punts dera jornada sigueren, Aramon, ua intervencion mixta en sector toristic, eth desvolopament deth torisme ena pròplèu decada des deth punt d'enguarda dera organizacion mondiau deth torisme, atau com era presentacion des desparières iniciatiues toristiques de Huesca.

Eth Sindic d'Aran, Carlos Barrera, e Oriol Puig, Director deth Servici Meteorologic, signen eth convengut.

AUÉ.

Aran assumís mès compromisi en contaròtle meteorologic deth parçan.
Eth Conselh signe damb eth Servici Meteorologic de Catalonha un convengut entà previsions de temps e lauegi.
Redaccion VIELHA.
Era Val d'Aran aurà un papèr diferenciau e subergessent laguens des prètzhèts deth Servici Meteorologic de Catalonha, entad açò qu'ei as previsions deth temps e des lauegi. Dijaus passat, eth Sindic d'Aran, Carlos Barrera, e eth director deth Servici Meteorologic de Catalonha signèren un convengut peth quau s'arribe ad aguest compromís, que dotarà ath Conselh de 30.000 èuros entà agranir eth coneishement e contaròtle climatologic en parçan. Atau donques, eth servici catalan de meteorologia aurà era obligacion de facilitar era prevision meteorologica diària d'Aran laguens dera web deth SMC (www.smc.gencat.es). Aguest, tanben aurà de collaborar e balhar supòrt ath govèrn aranés entad açò qu'ei as prediccions sus eth risc de lauegi en tota era Val d'Aran. Pera sua part, eth Conselh Generau aurà de mesurar donades, coma dejà se hè ena actualitat, der estat deth celh de nhèu deth parçan e des sectors tocants, entà dar eth supòrt corresponent as prediccions de perilh de lauegi generaus de Catalonha e, atau, poder completar eth mapa de prediccions deth Servici Meteorologic Catalan. Tanben aurà d'enviar es donades diàriament tara sedença deth Servici a on s'arremassen totes es de Catalonha e, fin finau, aurà de hèr eth matenement preventiu des estacions meteorologiques de Sasseuba, en Arres, e era Bonaigua (Alt Àneu), totes dues proprietat deth centre meteorologic catalan. Aguest acòrd de collaboracion aurà ua durada d'un an e serà prorrogat de forma automatica. Açò supause un pas entà dauant en tèmes restacadi damb era prediccion ena Val d'Aran. "Damb aguesta naua posicion s'enfortissen es competéncies en matèria de Proteccion Civila qu'a eth Conselh", expliquec eth Sindic Carlos Barrera, donques ei er organisme qu'a de susvelhar pera seguretat dera poblacion aranesa e es sòns bens dauant deth risc de lauegi e quin aute risc que sigue derivat dera meteorologia.

CASTIÈRO.

ARTIES E GARÒS.

Era husta e es sues patologies centre dera jornada d'aparelhadors.
Redaccion VIELHA.
Aparelhadors dera Val d'Aran e dera Ribagorça s'amassèren dijaus en Vielha entà participar ena quatau jornada organizada peth Collègi d'Aparelhadors de Lhèida. Pendent tot eth maitin, se heren desparières exposicions sus era husta e es agents degradants, atau coma dera deteccion d'aguesti e era inspeccion dera madeisha. Un aute des punts siguec era presentacion dera aplicacion deth sagèth de qualitat ISO e era sua aplicacion enes ahèrs des aparelhadors. Era reforma deth sistèma universitari e era adaptacion ara normativa europèa, entad açò qu'ei ar ensenhament, barrèren es actes dera jornada que tanben se celebrèc en d'auti punts deth Pirenèu.

"Romanic e paisatges des Pirenèus" s'inaugure en Arties.
Redaccion ARTIES.
Era glèisa de Sant Joan d'Arties inaugure aguest diuendres era exposicion "Romanic e paisatges des Pirenèus", ua mòstra diuèrsa en tecniques que compde damb era participacion de tres artistes, Miguel Estaña, pintura acrilica, Ricard Novell, diboish, e Joan Escolà, arquitectura en miniatura. Es aspèctes pirenencs se poiràn veir des de desparières perspectives artistiques en aguesta exposicion que s'includís laguens dera Agenda 2004 d'activitats des Musèus d'Aran.

AUÉ.

DISSABTE, 29 DE NOVEME DE 2003.

IV.

AUÉ.

Ara que i èm.
Jusèp Lois Sans.

Tèxtes.
Non sò massa partidari des libres de tèxte. Creigui mès ena capacitat orientativa deth professorat, encara que compreni qu'es libres de tèxte son un esturment fòrça util entara imparticion d'uns programes excessivament cargats entath professorat, e un element d'ajuda tar escolan entath seguiment deth sòn curriculum. Creigui mès enes libres de consulta qu'enes libres de tèxte (entenuts coma eth compèndi de tota era matèria que cau dar en un cors escolar) . È ua mainada de dètz ans que hè cincau de primària en Vielha e me sò entretengut en guardar es sòns libres d'estudi. M'a entossiasmat especiaument eth libre de "sociaus" (non diderè era editoriau pera rason dera publicitat). Ei un libre adaptat ar aranés per un grop de professors dera Val d'Aran a compdar dera version catalana. I trapam afirmacions coma: "es abitants des territòris catalans e occitans compartim ua istòria" o "era lengua pròpria de Catalonha ei eth catalan, exceptat era Val d'Aran" o "ena Val d'Aran era sua lengua pròpria ei er aranés, occitan d'Aran, qu'ei oficiau amassa tamb eth catalan e castelhan" o "eth Conselh Generau d'Aran ei era maxima institucion dera Val d'Aran". M'agrade pr'amor qu'era escòla coma transmissora dera realitat pòt potenciar era nòsta identitat sense besonh de gesser-se'n deth libre de tèxte, e non dèishe d'inquietar-me qu'eth Partit Socialista de Ceuta age exigit era retirada d'uns manuaus de segondària peth solet hèt de qué s'i afirmaue que Ceuta e Melilla son "puntos de Africa en los que también se habla Español". Semble èster qu'era editoriau a acceptat de retirar-les. Ei ua blossa question interpretativa e de sociologia, mès en matèria de libres de tèxte tanben existís eth "nòrd" e eth "sud".

Imatge dera Baronia de Les.

Hèts istorics deth Baron de Les e era Baronia.
Victòria Garcia Les (QUATE LÒCS).
Dempús de qu'eth senhor de Les exercisse era nauta justícia en 1478, eth rei Ferran eth Catolic autregèc eth títol de baron ath capitan valencian Benito Marco per auer recuperat eth Baish Aran, aucupat pes senhors d'Armanhac, Aure e Comenge ath servici deth rei de França. Marco siguec eth prumèr baron de Les, mès jamès arribèc a aucupar eth Castèth per'mor qu'enter 1472-1473 siguec cremat e se'n vedec afectada ua grana part dera bastissa. De ua auta faiçon, en 1528 eth rei d'Espanha, Carlos V, ratifiquèc era Baronia de Les. En 1650 es partidaris deth rei Felip IV provòquen era hujuda deth baron tà França. En sègle XVI era baronia, demorança des barons, passèc as Sapena, familha valenciana parenta des Marco. Ath long des sègles XVI e XVII se produsissen ua seguida de conflictes enter Les e era comunautat dera Val. Les, allegaue qu'ère vila de senhor e se declaraue exempta deth pagament de cèrtes talhes e cargues que pagauen era rèsta de pòbles. Diuèrses senténcies dera cúria reiau d'Aran sigueren favorables ath mantenement dera exempcion fiscau dera vila de Les. Dempús d'uns ans de lutes enter es successors des diuèrsi barons que la cromprauen o venien, Juan Sapena Marco la venec, en 1630, per 1200 liures a Ramon Joan Cao e eth sòn hilh Pau Cao de Benós. En 1661 era familha Sapena s'escandic e es Cao de Benós l'obtengueren en possession definitiua, encara qu'aueren de pagar 500 liures ath convent d'Alzira, plan qu'era veuda de Sapena auie legat era baronia ad aguest monastèri. Era existéncia dera baronia diferencièc era vila de Les de totes es autes viles araneses entad açò qu'ei ath pagament de dètzmes atau coma eth foncionament deth sòn conselh. Es vesins de Les auien de pagar ath baron eth dètzme en tot que s'estauviauen era contribucion des despenes generaus dera Val. En 1792 i auec un conflicte enter eth baron e eth pòble de Les sus eth crubament des sòns drets senhoriaus ena Audiéncia de Catalonha.

Era vila de Les ère er unenc pòble d'Aran que non pagaue es dètzmes ne eth foncionament deth sòn conselh.
Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.



AUÉ.
SUPLEMENT SETMANAU DETH DIARI.

DISSABTE 6 DESEME DE 2003 N. 91

Era Mòla de Betren s'incorporarà ath hilat museïstic dera Val d'Aran.
Conselh e pedania de Betren signaràn un convengut era pròplèu setmana.

Era Mòla de Betren, damb quate pèires, ei era mès grana de totes es que i a en Aran.
Era Mòla de Betren ei plaçada ath cant der arriu Garona.

AUÉ.

Redaccion Betren (CASTIÈRO).
Era Mòla de Betren passarà a integrar-se en hilat museïstic dera Val d'Aran dempús qu'era pròplèu setmana se signe un convengut, enter eth Conselh Generau e era Entitat Menor Descentralizada de Betren, entara sua gestion. Aguesta Mòla ei era mès grana de totes es deth parçan ja que compde damb quate pèires entà mòler. Es mòles apertien ara edat mieja e son documentades en sègle XVII e XVIII. Subergessen per'mor qu'èren vitales entara economia tradicionau aranesa. Era proprietat ère totaument publica e s'arrendauen pendent un periòde entara sua espleita. Eth Conselh Generau, un còp signat eth convengut, assumirà es trabalhs de direccion e coordinacion tecnica der immòble e era aportacion economica anarà en foncion der acòrd que se prengue ena comission de seguiment deth convengut. Era pedania assumirà, enter d'autes causes, es decisions tecniques que prene eth govèrn aranés entad açò qu'ei ad aguest encastre. En formar part deth hilat museïstic d'Aran, era Mòla de Betren aurà d'èster restaurada e apraiada entà recéber visites, en tot reprodusir çò que siguec era bastissa e era importància qu'auec entath desvolopament dera localitat. Ena actualitat s'amie a tèrme un trabalh de recèrca sus es mòles araneses, donques era informacion ei lèu lèu inexistenta.

Torisme Val d'Aran organize ua jornada sus torisme exterior damb empresaris e comerçants aranesi.

Es pompièrs celèbren era sua hèsta e omenatgen a Francisco Medialdea.

AUÉ.

DISSABTE, 6 DE DESEME DE 2003.

II.

Aigüestòrtes anóncie entath 2004 inversions de mès d'1 milion d'u.
Vielha melhorarà era zòna deth parc dera Fabrica dera Lan e Naut Aran eth camin de Ruda.
Redaccion VIELHA (Castièro).
Eth plen deth Patronat deth Parc Nacionau d'Aigüestòrtes presentèc compdes, eth darrèr dimèrcles ena localitat de Boí, deth pressupòst entar an 2004 qu'ascen un milion cent mil èuros. Es municipis dera Val d'Aran representadi en Parc, Vielha Mijaran e Naut Aran, non se'n beneficiaràn guaire des inversions, donques son proprietaris de part dera zòna periferica. Totun, quauques ues des inversions previstes corresponen, entad açò qu'ei a Vielha, ara melhora deth Parc ena zòna dera Fabrica dera Lan a on ei previst destinar-i ath torn de 20500 èuros. Naut Aran, pera sua part, receberà 70000 èuros entà acondicionar eth camin dera Val de Ruda. Eth Patronat a previst, que pendent eth 2004, se redacten es projèctes de parcatge d'Espòt, se bastisque era depuradora Ventosa e Calvell e un centre d'interpretacion en Valéncia d'Àneu. D'autes des inversions corresponerien ara estabilizacion de tèrraplens ena pista Mainèra, era melhora des abitats dera Val de Tòr, era installacion de punts d'informacion automatics, er aqueriment de naui veïculs e era reposicion deth centre informatiu d'Aigüestòrtes. Eth Patronat demorarà ara pròplèu amassada entà presentar totes es sollicituds sus era prepausa de revision des termières deth Parc. Rebrembem qu'Aran demanèc gésser dera periferia deth madeish.

Bracs Jornades sus mercats emissors entà empresaris e comerçants aranesi.
Es empresaris e comerçants aranesi an podut conéisher es vicissitudes deth torisme estrangèr dempús d'amassar-se en Vielha, deluns passat, damb es directors que Torisme de Catalonha a dehòra deth Principat. Er èster de promocion toristica catalan compde damb cinc centres en Londres (Reiaume Unit e Irlanda), Moscòu e Kiev (Païsi der Èst), París (França), Brussèles (Païsi Baishi), Estocòlme (Païsi Nordics). Pendent era jornada poderen escambiar opinions e coneishements damb es empresaris aranesi. Es directors toristics expliquèren as interessats, quin ei eth perfil deth torista deth país a on an plaçada era oficina d'informacion, per miei d'enquèstes e estudis que dempús se meten en coneishement der empresariat catalan entà qu'aguest aplique eth perfil de promocion corrècte e atau atrèir eth torisme deth país qu'interèsse. Ena jornada, celebrada en Parador de Vielha, es empresaris dera Val d'Aran s'entrevistèren damb es directius, per periòdes de mieja ora, entà escuélher un maxim de tres destinacions des cinc punts dera geografia europèa. Es mercats causits pes empresaris sigueren França e Benelux (Belgica, Luxemborg e Olanda). Aguesta jornada, que siguec ben avalorada per Torisme Val d'Aran, se celèbre tanben un còp ar an en Girona, era Còsta Daurada, es Tèrres der Èbre, en Tèrres de Lhèida e Barcelona. Era jornada de deluns tanben compdèc damb representants der empresariat des parçans vesins com eth Palhars Sobirà e era Alta Ribagòrça.

Aran aurà de demorar encara entara revision des termières deth Parc.

AUÉ.

Eth plen deth patronat s'amassèc ena casa deth Parc en Boí.

Agenda.
CONVOCATÒRIES. Vielha. Torisme. Val d'Aran a convocat, tath pròplèu dia 15 de deseme, era sua abituau Assemblada Generau. Mès informacion 973 64 06 88. EXPOSICIONS. Arties. Enquiath 25 de gèr se pòt visitar era exposicion collectiua d'art "Romanic e paisatges des Pirenèus". Tres artistes damb tematiques desparières mòstren era sua vision deth Pirenèu ena glèisa de Sant Joan d'Arties. De dimars a dimenge des 17'00 enquias 20'00 ores. Vielha. Enquiath 14 de deseme ena sala d'exposicions dera Caixa Catalunya,
mòstra d'òlis de Sonsoles Oteyza. Mòstra dubèrta toti es maitins des 10'00 enquias 14'00 ores e des 17'30 enquias 20'30 ores, tanben es hestius.

Servicis.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME VIELHA. CORRÈUS. NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

Vielha. Er artista Joan A. Escribà expause enquiath 20 de deseme era sua colleccion de pintures d'Aran, ena sala d'exposicions der ajuntament de Vielha. Era mòstra se poirà visitar des 18'00 enquias 21'30 ores.

AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

AUÉ.

DISSABTE, 6 DE DESEME DE 2003.

III.
CASTIÈRO.

CASTIÈRO.

Es Ostalèrs estúdien bastir pisi entàs trabalhadors.
Redaccion VIELHA.
Era Junta deth Grèmi d'Ostalaria dera Val d'Aran se mostrèc cossent en un terren, proprietat d'Endesa, plaçat en Mijaran, entà bastir-i pisi tutèlats de loguèr entàs trabalhadors dera ostalaria. Segontes Jose A. Serrano, president deth Grèmi, "didem òc, mès prumèr auram d'arténher un compromís damb era empresa e s'an de cercar es sòs". Aguesta iniciativa der ajuntament de Vielha e eth Grèmi d'Ostalaria permeterà bastir un totau de 100 lotjaments entà auberjar as trabalhadors deth sector. Era condicion indispensabla entà qu'er ajuntament modifique era norma, ara quau s'acuelh actuaument eth terren d'Endesa, e que permeterà bastir sus es 4000 mètres quarrats ues 21 cases unifamilhares ei qu'aguestes siguen destinades exclusiuament entàs trabalhadors dera ostalaria. Er alcalde de Vielha, Joan Riu, se mostrèc satisfèt peth hèt qu'era idroelectrica accedisque a véner o deishar eth terren ath Grèmi en tot auer en compde aguest objectiu. Totun aurà de dar garanties ath consistòri que jamès s'utilizaràn entà un aute tipe de residéncia.

Eth terren a on se vòu bastir ei proprietat d'Endesa.
Es pompièrs mostrèren es naues tendes d'assisténcia medica as autoritats.

AUÉ.

Es Pompièrs celèbren era hèsta en aunor ara sua patrona Santa Barbara.
Presenten dues naues tendes d'emergéncia e equipaments entà atier herits en quinsevolha situacion.
Redaccion VIELHA.
Es pompièrs d'Aran presentèren, dijaus passat, damb motiu dera hèsta en aunor ara sua patrona Santa Barbara un nau equipament d'emergéncia entà atier herits en quina situacion que sigue. Sage de dues tendes de campanha de 32 mètres quarrats cada ua, provedides de tot tipe de materiau sanitari entà poder classar as herits per categories segontes era sua gravetat e balhar-les uns prumèrs auxilis enquia que non siguen transladats tar espitau mès pròxim. Eth Director Generau de Pompièrs e Proteccion Civila, Joan Canalies, didec que damb aguesta dotacion se pòt avalorar era situacion tamb mès detalh "e dauant d'un cas extrèm atier a grana escala as possibles victimes d'un accident". Era hèsta de Santa Barbara compdèc damb era preséncia deth Sindic Carlos Barrera, eth conselhèr d'Agricultura en foncions, Josep Grau, eth secretari de Seguretat Publica, Brauli Duart, e eth Director Generau d'Emergéncies dera Generalitat, Ramon Bonastre, ath delà de d'autes personalitats dera Val d'Aran. Es pompièrs hestegèren era sua patrona en parc de Vielha. Peth maitin se heren a enténer, damb es sirenes, pes pòbles aranesi. Ara seguida,era missa pendent era que se hec ua minuta de silenci en memòria de toti es pompièrs defuntats. Un còp ena casèrna, e dempús des parlaments des autoritats se condecorèc a títol postum a Francisco Medialdea mòrt recentament en accident. Fin finau s'aufric un aperitiu.

CASTIÈRO.

Nèish ena Val d'Aran eth prumèr club dedicat as espòrts de gèu.
Redaccion VIELHA.
Damb era intencion d'agranir era aficion enes disciplines sus gèu s'a creat ena Val d'Aran eth CEGVA. Aguesta naua institucion esportiva vòu balhar as visitants mès aufèrta ludica entà complementar atau es dies d'esquí. Eth club compde damb 70 sòcis e 38 patinadors venguts dera escòla deth Palai de Gèu. Eth sòn gran objectiu ei arténher de formar ua equipa de curling e de hoquei sus gèu. Hè quinze dies, eth CEGVA participèc ena prumèra pròva dera "Lliga Catalana de patinatge artístic" a on maugrat eth sòn debut mostrèren un naut nivèu competitiu, donques es integrants deth club pugèren ath pòdium ena màger part des categories.

Eth CEGVA participèc era darrèra dimenjada en IVau Open d'Andòrra celebrat ena pista de gèu de Canilho.

AUÉ.

DISSABTE, 6 DE DESEME DE 2003.

IV.

Ara que i èm.
Jusèp Lois Sans.

Constitucion.
Vint-e-cinc ans de Constitucion e debat sus era sua reforma. Es circonstàncies qu'auíem en temps dera sua redaccion non son es madeishes. Auien passat tres ans dera mòrt de Franco, e s'elaborèc sus era sua eréncia. Es persones qu'ara an mens de 40 ans non poderen ne votar ne opinar. Es fòrces sociaus an cambiat, era situacion economica a melhorat, eth regim de libertats s'a assolidat, era tendéncia territoriau a mostrat besonhs diferents, eth comportament democratic ei fòrça extens,... Ua bona quantitat de persones qu'en aqueth temps èren joeni o que non auien neishut s'an incorporat ara ciutadania, es estructures e es valors càmbien damb mès rapidesa que jamès ath long dera istòria. Er ensem dera ciutadania, en ua societat democratica, a de cercar era forma lajuèra d'adaptar era norma e eth poder ara volentat collectiva. Non ei cambiar per cambiar, se non adaptar e melhorar. Tanben cau cambiar er Estatut pr'amor qu'entre d'autes causes, a d'includir un tractament mès clar e generós envers era identitat aranesa e er autogovèrn dera Val d'Aran. Era Constitucion a de deishar clar eth poder decisiu des comunautats istoriques, País Basc e Catalonha, era sua capacitat de hèr referendums (sense besonh de menaces de preson) e a de dar eth madeish nivèu d'oficialitat ath castelhan qu'ath catalan, ath galhego, ath basc e ar occitan. Er aranés e era identitat aranesa an d'èster emparades pera Constitucion. Alemanha a reformat era sua Constitucion a un promiei d'un viatge cada dus ans. Estats Units a hèt mès de 25 emmenes en 200 ans. Era Constitucion de Belgica de 1994 ja a recebut 13 modificacions. Motius politics e sociaus diuèrsi aconselhen ua reforma. Non cau auer pòur.

Es jornades de salut entath joen se celebrèren en CEIP Garona de Vielha.

AUÉ.

Abits alimentaris, salut bocadentau, alcoolisme, tabaquisme e relacions sexuaus centren es jornades.
Jornades de salut entà 360 escolans deth CEIP Garona.
Redaccion VIELHA (Castièro).
Era salut dera gent joena tornèc a èster actualitat aguesta setmana en un ensai mès, per part deth Departament de Joenessa deth Conselh qu'amassa damb eth SAS e eth CEIP Garona sagen de melhorar era formacion des abits des escolans. Mès de 360 mainatges deth collègi public Garona participèren, pendent tres dies, enes jornades "Joen tamb Salut". Es escolans de cicle iniciau ac heren en tot trabalhar tèmes restacadi damb abits alimentaris e salut bocadentau, matèries des quaus tanben se'n beneficièren es de cicle miei, qu'ath delà higeren ena agenda activitats d'exercici fisic. Entad açò qu'ei a cicle superior, es activitats virèren ath torn der alcoolisme, eth tabaquisme e es relacions sexuaus, tèmes d'actualitat que preocupen fòrça pr'amor des malauties que se pòden contrèir. "Auem d'arténher qu'aguestes jornades se desvolopen cada an entà qu'eth nòste joen sigue ben informat des malauties que se pòden aquerir se non se prenen mesures e, per aute costat, s'a de hèr que creiguen ena prevencion", expliquèc eth responsable deth Departament de Joenessa, Alex Mòga. Pendent es tres dies de jornades s'an desvolopat activitats restacades damb es tèmes mès ensús mentadi coma conferéncies, jòcs participatius, espacis de lectura e audiovisuaus, era projeccion d'ua pellicula de diboishi animats, "Osmosis Jonis", qu'explique un hèt adaptat ara realitat actuau. Era intencion deth Departament de Joenessa ei transladar aguestes jornades ara rèsta de centres d'ensenhament dera Val d'Aran. "Avaloram plan positiuament aguesti tres dies, mès auem d'arténher que toti es joeni i poguen participar", ditz Mòga. Eth Departament de Joenessa contunhe en tot persutar ena importància dera salut enes joeni en tot publicar guides, hèr estudis e enquèstes que permeteràn definir un perfil deth joen actuau d'Aran. Hè dus ans se hec ua pròva pilòt en Institut d'Ensenhament Segondari e, dempús dera bona acceptacion des escolans participaires e deth professorat, se trabalhe en tot premanir ua naua jornada entar an 2004.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ
SUPLEMENT SETMANAU DETH DIARI

DISSABTE 13 DESEME DE 2003 N. 92

Era declaracion garantís eth déuer de preservar e mantier es bens.
Bens Culturaus d'Interès Locau entà tres glèises, ua talha e ua casa particulara.
Es glèises de Tredòs, Betren e Vielha, era Mair de Diu des Nhèus de Betlan e Çò des de Misern.

Era glèisa Sant Miquèu de Vielha sera catalogada Ben Culturau d'Interès Locau.

CONSELH GENERAU.

Redaccion Vielha (CASTIÈRO).
Er Airau de Patrimòni Culturau deth Conselh Generau d'Aran a entamenat eth procès de catalogacion de tres glèises, ua talha religiosa romanica e ua casa particulara entà que passen a èster Bens Culturaus d'Interès Locau. Era glèisa de Santa Maria de Cap d'Aran de Tredòs, Sant Estèue de Betren e era glèisa de Sant Miquèu de Vielha, atau com era Mair de Diu des Nhèus de Betlan e era casa Çò des de Misern de Bossòst intègren aguest expedient que permeterà declarar-les Bens d'Interès Culturau e que supause era aplicacion d'un regim que garantís eth déuer de preservacion e mantenement deth ben catalogat per part deth sòn proprietari, atau coma era accessibilitat entà èster estudiat. Segontes hònts der Airau de Patrimòni Culturau deth Conselh, eth motiu peth quau s'a decidit catalogar aguestes glèises ei "pera dimension artistica des temples, era origina romanica e era obligacion de sauvar toti aqueri elements deth laguens e dehòra dera bastissa que presenten ua relevància artistica". Era talha dera Mair de Diu des Nhèus de Betlan pera representativitat artistica dera escultura romanica populara deth Pirenèu e tanben entà preservar-la, e Çò des de Misern de Bossòst pera sua tipologia representativa dera arquitectura populara aranesa.

Bossòst siguec eth scenari dera VI au. edicion deth concors de recitacion d'Aran.

Eth Conselh vòu qu'era Comission d'Urbanisme d'Aran comence a foncionar en gèr.

AUÉ.

DISSABTE, 13 DE DESEME DE 2003.

II.

Era poesia aranesa arribèc as mès joeni damb un concors de recitacion.
Un totau de 243 mainatges deth CEIP Garona trabalhen es poèmes entà poder presentar-se-i.
Redaccion Bossòst (QUATE LÒCS).
Potenciar era lengua, ath delà deth sòn usatge e era sua practica son aspèctes que subergessen ara ora d'organizar actes com eth qu'eth darrèr 15 de noveme se celebrèc en Bossòst. 243 mainatges des cicles miei e superior deth CEIP Garona participèren en VIau. Concors de Recitacion d'Aran organizat pera Associacion ALMOSC. Escolans, que damb er esfòrç des mèstres d'aranés, apreneren a recitar poesia en lengua aranesa. Poèmes trigats d'enter es diuèrsi concorsi literaris organizats peth govèrn d'Aran. Cada classa deth CEIP escuelhec un poèma e ua persona entà recitar-lo. Un totau de 12 mainatges representèren ar estudi. Era directora deth centre, Angelina Cases, expliquèc çò d'important qu'ei introdusir as escolans ena memorizacion d'aguestes òbres poetiques e dempús ensenhar-les-ac a recitar. "Exerciten era memòria. Ath delà, entà fòrça d'aguesti mainatges que son de dehòra ei ua faiçon d'integracion; entada eri er aranés ei ua lengua naua e totun son guanhadors", didec Cases, qu'avalorèc d'important quin tipe de certamen que sigue que hèsque referéncia ara potenciacion dera lengua. Un viatge recitades es poesies escuelhudes tà cadun des corsi demorèren guanhadores María Martínez deth 1èr cors de cicle superior damb eth poèma "Un sentiment", de Maria Castet Delaurens e Laura Maranges de 2au cors de cicle superior damb era òbra "Era nhèu", de Sheila Castet Villadangos.

Bracs Torisme Val d'Aran celèbre era sua Assemblada Generau.
Torisme Val d'Aran s'amassarà eth pròplèu deluns damb es sòns sòcis entà analisar totes es accions realizades pendent er an 2003. Eth Director de Torisme Val d'Aran, Manèl Español, expliquèc ar Aué qu'eth hèt d'arténher èster destinacion Toristica Esportiua a estat un grana escomesa, "damb açò se vòu definir un modèl que servisque coma guida entath desvolopament deth torisme orientat ara participacion en activitats esportiues, d'entrenament o de competicion". Ena Assemblada Annau, prevista entàs cinc dera tarde, tanben s'analisaràn eth plan d'accions enquiar an 2004 e eth pressupòst entath pròplèu exercici.

Sonque dotze mainatges pòden recitar es poesies alistades.

Eth IV au. concors de recitacion d'Aran auec lòc en Bossòst.

CEIP GARONA.

Expropriacion forçosa entà finalizar era trauèssa de Salardú.
th govèrn dera Generalitat a auut de recórrer a expropriacions forçoses entà poder completar l'aishamplament dera carretèra C-28 ath sòn pas per Salardú en tèrme previst. Es diuèrsi desacòrds existents damb es proprietaris de quauqui terrens empedien amiar entà dauant es trabalhs dera trauèssa en aguesta localitat de Pujòlo.

Agenda.
CONVOCATÒRIES. Vielha. Torisme Val d'Aran a convocat, tath pròplèu dia 15 de deseme, era sua abituau Assemblada Generau. Mès informacion 973 64 06 88. EXPOSICIONS. Arties. Enquiath 25 de gèr se pòt visitar era exposicion collectiua d'art "Romanic e paisatges des Pirenèus". Tres artistes damb tematiques desparières mòstren era sua vision deth Pirenèu ena glèisa de Sant Joan d'Arties. De dimars a dimenge des 17'00 enquias 20'00 ores.

Vielha. Enquia deman ena sala d'exposicions dera Caixa Catalunya, mòstra d'òlis de Sonsoles Oteyza. Mòstra dubèrta toti es maitins des 10'00 enquias 14'00 ores e des 17'30 enquias 20'30 ores, tanben es hestius. Vielha. Er artista Joan A. Escribà expause enquiath 20 de deseme era sua colleccion de pintures d'Aran, ena sala d'exposicions der ajuntament de Vielha. Era mòstra se poirà visitar des 18'00 enquias 21'30 ores.

Servicis.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME VIELHA. CORRÈUS. NOTARIA.

3000 persones ena hèira de Les.
Tres mil persones participèren ena hèira celebrada en Les damb motiu dera hestivitat dera Purissima. Era artesania agroalimentària de Comenges e parçans vesins e ua mòstra d'airines antiques, sigueren es protagonistes dera madeisha.

AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 13 DE DESEME DE 2003.

III.
CASTIÈRO.

CASTIÈRO.

Euròpa non finançarà era autovia Lhèida-Aran.
Redaccion VIELHA.
Era Union Europèa considère non prioritari eth bastiment d'ua autovia enter Lhèida e Vielha laguens des hilats transeuropèus de transpòrts. Eth Conselh de Ministres de transpòrts europèu deishèc dehòra dera lista, des 30 projèctes prioritaris, aguesta iniciativa qu'eth govèrn de Madrid consideraue imprescindibla entà complementar eth nau tunèl e atau agilizar eth transit per aguesta via que supòrte cada còp mès transit pesant. Pr'amor d'aguesta decision, Fomento pèrd eth finançament europèu qu'aurie permetut eth pagament deth 20 per cent deth totau des trabalhs. Es 30 projèctes prioritaris, segontes era Union Europèa, supausaràn ua inversion de 220000 milions d'èuros enquiar an 2020 e, en cas der estat espanhòu, aguest poirà acuelherse as hons comunitaris entad açò qu'ei as naues linhes de ferrocarril de nauta velocitat, com per exemple er AVE de Lhèida enquiara termièra francesa. Fomento aurà d'estudiar ara se pague era totalitat des trabalhs dera N-230 o opte per acondicionament de tota era via en detriment dera naua autovia.

Eth projècte non entre laguens des projèctes prioritaris.
Era naua comission debaterà tèmes urbanistics de tot eth parçan.

AUÉ.

Era Comission d'Urbanisme d'Aran poirie començar a foncionar en gèr.
Eth pressupòst deth nau organisme serà de 342577 èuros finançats pera Generalitat e era Deputacion.
Redaccion VIELHA.
Tot ei prèst entà constituir era Comission d'Urbanisme d'Aran que des deth passat mes de març, data en que s'aprovèc eth decret que regule era composicion e eth foncionament intèrn d'aguest èster, compde damb lum verda per part dera Generalitat. Eth Sindic d'Aran, Carlos Barrera, expliquèc ar Aué qu'era intencion ei qu'en mes de gèr era Comission sigue operatiua, "e en mes de hereuèr pogue començar a debàter tèmes urbanistics dera Val d'Aran". Aguesta comission actuarà de forma exclusiva en territòri aranés e era sua sedença serà plaçada en Conselh Generau. Aguest nau organisme aurà, cossent damb era lei, d'assumir es foncions de caractèr informatiu, consultiu, gestor e resolutiu respècte a toti es projèctes urbanistics que se prebotgen en parçan. Era Comission d'Urbanisme Aranesa serà integrada per representants deth govèrn d'Aran, dera Generalitat e der estat, "atau coma representants de toti es ajuntaments aranesi", expliquèc eth Sindic Barrera. Eth Conselh Generau tanben a previst crear ua Oficina Tecnica de Supòrt Urbanistic, qu'ath delà de balhar supòrt, orientarà as ajuntaments que volguen consultar quauque ahèrs de caractèr urbanistic. Ei previst qu'era dotacion economica entà foncionar sigue de 342577 èuros, qu'auràn d'èster finançadi peth Departament de Politica Territoriau, Governancion e era Deputacion.

CASTIÈRO.

Er Otèl Internacional dèishe lòc a quate naues bastisses e ua plaça.
Redaccion VIELHA.
Quate naues bastisses se bastiràn en terren a on ère plaçat er Otèl Internacional de Vielha que siguec esbaussat era darrèra setmana. Segontes eth projècte presentat en ajuntament, tres se destinaràn entà lotjaments de naut standing d'enter 67 e 150 mètres quarrats e eth quatau serà entà establiments comerciaus. Es promotors tanben preven bastir dues plantes de parcatges damb ua superfícia de 5000 mètres quarrats, en compdes des 2500 mètres quarrats iniciaus. Damb er esbaus der Otèl Internacional de Vielha se vòu abilitar, ath delà de 38 naui abitatges e ua plaça publica damb ua superfícia de 1500 mètres quarrats.

Era desbastida qu'acabèc era setmana passada darà lòc, ben lèu, a naui parcatges, ua plaça publica e mès comèrci.

AUÉ.

DISSABTE, 13 DE DESEME DE 2003.

IV.

Kiko León de Cáceres, guanhador dera modalitat Tira Comica ena categoria C deth Vau. Concors SnowboARTComic.

Ara que i èm.
Jusèp Lois Sans.

Catalonha
Per exigéncies editoriaus me cau escríuer es "ara que i èm" damb ua setmana d'auança, motiu peth quau pèrdi era immediatesa en comentari. Totun, m'è de referir ara presa de possession dera Presidéncia e dera Mesa deth Parlament de Catalonha, encara que quan se publique aguest article ei ben possible que ja s'age arribat ath pacte entath govèrn de Catalonha, que serà eth centre deth comentari public. Comence ua naua epòca. Era ideologia mediatica, manipulada des der Estat, entà desviar era nòsta atencion des vertadèrs problèmes politics non les foncione. Aumens, en Catalonha e eth País Basc (ena rèsta semble qu'òc), non da eth resultat que volerie er Estat. Eth voler presentar eth terrorisme basc coma eth solet e gran problèma der Estat e eth voler identificar-apropar ath terrorisme tot movement de defensa des territòris istorics (argument des partits estataus) les produsís eth resultat "boomerang" enes territòris a on i a preséncia de fòrces nacionalistes non espanhòles. Es drògues, era violacion des drets umans, era defensa deth miei ambient, era praubesa, era egalitat d'oportunitats, era assisténcia sociau, eth trafic d'armes, era delinquéncia, era represion dera diversitat,... son tant o mès importants en un programa de govèrn qu'eth terrorisme (que cau eliminar, encara que per d'autes vies). Voler era defensa particulara d'un territòri istoric signifique, que damb intervencions qu'an en compde era pròpria personalitat, s'ei capable d'èster mès eficaç ena resolucion des problèmes laguens deth pròpri territòri. Se comence ua epòca ena quau mos cau arténher un resultat sociau mès satisfasent entara majoria. Se non ei atau qu'era istòria passe factura.

AUÉ.

Eth comic se ten un an mès coma base der SnowArt.
Redaccion Salardú (CASTIÈRO).
Eth concors aranés de comic "SnowboArt Comic" arribe ara sua cincau edicion damb mès de 400 òbres presentades. Pendent un an es participaires an podut elaborar es sòns comics e representar es sues idèes tostemp restacades damb eth mon deth snowboard e des auti espòrts de nhèu. Era Escòla de Snowboard Val d'Aran a dividit eth concors en tres categories: entà mainadèra, menors de 13 ans, entà joeni, enter 14 e 17 ans, e entà adults, a compdar de 18. Atau madeish es concorsants an podut alistar enter era modalitat de Comic e Tira Comica. Era idia neishec ena sason 96-97 damb eth prumèr concors de diboish escolar, quan un participaire de sies ans susprenec ath jurat damb era presentacion d'animaus en tot practicar eth surf de nhèu. "Non siguec enquiath tresau concors quan decidírem escuélher eth comic coma supòrt entà transméter era nòsta idèa, donques d'aguesta manèra arribam damb facilitat a toti es publics", explique Albert Mombiedro, organizador deth certamen. "Ei ua hièstra que daurís un punt d'enguarda entà d'autes formes d'expression artistica", higec. Es mès joeni son es que mès an participat en aguesta cincau edicion en tot representar mès deth 95 per cent des trabalhs. Dejà se'n coneishen es nòms des guanhadors enes categories B e C e enes dues modalitats. Entad açò qu'ei ara categoria A, encara ei per determinar en tot demorar ua votacion populara, pr'amor qu'es òbres s'expausaràn, a compdar de deman dimenge, ena sala d'Exposicions dera Aubèrja Era Garona de Salardú. Ena categoria C, comic adults mès grani de 18 ans, eth premiat serà David Prieto de A Coruña damb eth títol, "Rider Caído". Ena madeisha categoria, mès en Tira Comica, eth guanhador serà Kiko León de Cáceres damb era òbra "Mente en Blanco". Ena categoria B de Comic, Júlia Garcia d'Unha ei era seleccionada, en tot qu'era modalitat de Tira Comica demorarà vacanta. Es guanhadors receberàn prèmis pera valor de 5000 èuros e se liuraràn en mes de gèr. Era organizacion ja dispause des bases entara siesau edicion.

Mès de 400 òbres enter totes es categories seràn mostrades ena sala d'exposicions dera aubèrja Era Garona.
Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 20 DESEME DE 2003 N. 93.

Era empresa sanitària Aransalut entrarà en foncionament eth pròplèu hereuèr.
Er Espitau compdarà damb un TAC en 2004 e un nau aparelh de radiologia.
Atau donques, eth SAS concentrarà es activitats dera salut publica e relacions institucionaus en tot qu'Aransalut executarà era prestacion des servicis. De ua aute faiçon, es pressupòsti deth 2004 contemplen diuèrsi trabalhs en airau vielh d'urgéncies entà installar-i un TAC, atau coma cambiar er aparelh de radiologia e renauir es lhets. En totau aguestes inversions an un pressupòst de 200.000 èuros.

Er Espitau Val d'Aran passarà a èster gestionat pera empresa Aransalut.

AUÉ.

Redaccion Vielha (CASTIÈRO).
A compdar der 1 de hereuèr era sanitat primària, er Espitau, era residéncia de gent grana e es servicis sociaus de primària passaràn a èster gestionadi pera naua empresa Aransalut, dependenta deth Conselh Generau d'Aran. Dimars passat s'amassèren ena casa deth Senhor d'Arròs eth Conselh de Salut e eth de Direccion deth Servici Aranés dera Salut entà informar des actuacions previstes entath pròplèu an e tà presentar eth pressupòst deth 2004. Era notícia mès remercada pes responsables deth SAS corresponec ara naua Aransalut que serà finançada damb pressupòsti deth SAS qu'entath 2004 seràn de 8.913.124 èuros, des quaus 6.626.493 se destinaràn entar exercici hereuèr-deseme d'Aransalut. Era naua empresa facilitarà era coordinacion ath delà de qué toti es servicis sanitaris e de benèster sociau agen ua soleta dependéncia. Sustot dempús qu'era darrèra setmana gessesse publicat en DOG eth traspàs efectiu des transferéncies en Servicis Sociaus. Açò vòu díder qu'a compdar de hereuèr, La Alianza deisharà de gestionar er Espitau e que tot eth personau passarà a depéner d'Aransalut.

Torisme Val d'Aran balhe compdes des actuacions deth 2003 e contunhe en tot apostar pera qualitat.
Demanen ua prorogacion dera prumèra annada deth Plan d'Excelléncia.

AUÉ.

DISSABTE, 20 DE DESEME DE 2003.

II.

Demanen ua prorogacion de diuèrses actuacions deth plan d'Excelléncia.
Es baishi deth musèu de Vielha auberjaràn ua oficina damb informacion toristica culturau.
Redaccion Vielha (CASTIÈRO).
Era Comission de Seguiment deth Plan d'Excelléncia Toristica dera Val d'Aran s'amassèc eth darrèr dimèrcles per cincau viatge entà hèr ua analisi des actuacions hètes pendent aguest prumèr an en parçan entad açò qu'ei as inversions. Segontes eth Sindic d'Aran, Carlos Barrera, era prumèra annada a estat plan positiua e s'an artenhut objectius qu'ena actualitat ja son en foncionament. Des diuèrses actuacions realizades e pendentes de finalizacion, damb un pressupòst globau de 600000 èuros, s'a demanat ua prorogacion entà poder acabar eth Parc de Visualizacion de Fauna Autoctòna plaçat en Bossòst, damb ua inversion de 48000 èuros. Era melhora dera pista de Prüedo en Pujòlo ei ua auta des actuacions pendentes dera prorogacion, atau coma er apraiament des baishi deth musèu de Vielha entà auberjar-i ua oficina d'informacion toristica culturau de totes es infrastructures depenentes deth Musèu d'Aran. Toti es membres dera Comission de Seguiment coïncidiren en qué eth plan foncione, que se hèn inversions coerentes e fòrça rasoables.Pendent eth pròplèu an, eth pressupòst aprovat eth darrèr 30 de seteme artenh es 517000 èuros entà contunhar eth Plan d'Excelléncia Toristica. Ena amassada non sonque se parlèc des inversions que se haràn enquiath 30 de seteme de 2004 senon que tanben se presentèc un quasèrn informatiu sus eth plan e es sues inversions.

Bracs Vielha demanarà un credit entà bastir un nau poliesportiu.
Er Ajuntament de Vielha Mijaran aprovèc, dijaus, en session plenària, concertar un credit de 500000 èuros entà poder finançar eth bastiment d'un nau poliesportiu ena localitat. Aguest punt dera orde deth dia siguec aprovat de forma unanima per totes es fòrces representades en Consistòri. Segontes hònts der Ajuntament, aguesta operacion s'a de hèr realitat se Vielha non vòu pèrder 500000 èuros de subvencions dera Generalitat que permeteràn bastir aguest nau equipament. Per un aute costat, en plen de dijaus tanben s'aprovèren, damb es vòts de UA-PSC, PP e UDA e era abstencion de CDA, es pressupòsti entath 2004. Eth pròplèu an Vielha e Mijaran gastarà ath torn de 5,1 milions d'èuros. D'auti punts subergessents sigueren, qu'a compdar d'ara, eth Grèmi d'Ostalaria dera Val d'Aran formarà part deth Conselh d'Administracion deth Palai de Gèu. Entad açò qu'ei ara aportacion que harà eth Grèmi ath Palai, que patís un deficit important, encara ei per determinar. Eth plen tanben aprovèc delegar ena Deputacion entà que, per miei der Organisme Autonòm de Gestion e Recaptacion de Tributs, se sollicite era liquidacion definitiua dera compensacion der IAE.

Editaràn un quasèrn explicatiu damb totes es actuacions.
Es membres dera Comission s'amassèren en çò de Saforcada

AUÉ.

Agenda.
CONVOCATÒRIES. Vielha. English Planet e Gum FM contunhen damb era campanha de recuelhuda de ròba entara gent de Bòsnia. Cerquen ròba d'iuèrn e complements d'esquí naui o usats. Era recuelhuda se harà en The English Planet, ena plaça Arnals. Eth 29 e 30 deseme, deth 2 enquiath 5 de gèr e eth 10, 17, 24, 31 deth madeish mes e eth 7 e 14 de hereuèr des 17'00 enquias 21'00 ores. EXPOSICIONS. Arties.  Enquiath 25 de gèr se pòt visitar era exposicion collectiua d'art "Romanic e paisatges des Pirenèus". Tres artistes damb tematiques desparières mòstren era sua vision deth Pirenèu ena glèisa de Sant Joan d'Arties. Vielha  Valentín Florentín Ibarra expause aquarèlles ena sala d'exposicions dera Caixa Catalunya. Vielha.

Servicis.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN.
Er artista Joan A. Escribà expause, enquia aué, era sua colleccion de pintures d'Aran, ena sala d'exposicions der Ajuntament de Vielha.

ESPITAU VAL D'ARAN. FUNERÀRIA. BURÈU TORISME VIELHA. CORRÈUS. NOTARIA.

Mòstra sus "Mar e Montanha" en Vielha.
Era sala d'exposicions der Ajuntament de Vielha inaugure, eth pròplèu diuendres dia 26 de deseme, ua mòstra de pintures en relèu e escultures realizades en bronze d'Elena Agustí e Mària Demestres aperada Mar e Montanha.Era mòstra se poirà visitar enquiath 15 de gèr.

AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 20 DE DESEME DE 2003.

III.
CASTIÈRO.

CASTIÈRO.

Fomento balhe lum verda ara naua autovia Lhèida-Aran.
Redaccion VIELHA.
Maugrat era negativa de Brussèlles de non incorporar eth projècte de transformacion dera N-230 de Lhèida enquiara Val d'Aran laguens des 30 projèctes prioritaris dera UE entàs pròplèu ans, eth Ministèri de Foment a decidit amiar entà dauant eth projècte. Foment adjudiquèc eth redigit der estudi informatiu deth tram d'autovia enter eth tunèl de Vielha e era termièra francesa, uns 36 quilomètres, a ua UTE qu'en un an e miei aurà d'auer finalizat er estudi que costarà 1'95 milions d'èuros. Entad açò qu'ei ath prumèr tram dera naua autovia, era redaccion der estudi informatiu encargat en an 2002 encara non a gessut a informacion publica. Atau madeish, tanben aurà de gésser a informacion publica er estudi enter eth tunèl e era termièra pr'amor de poder presentar es allegacions de besonh. Pera sua part, eth Conselh Generau encarguèc ar Institut d'Estudis Territoriaus un projècte alternatiu entà melhorar era actuau N-230 ath sòn pas per Aran, que contemple coma unenca solucion ua carretèra segregada e independenta dera actuau, damb ua via sosterranha.

Era UE ditz non ath finançament deth 20% deth projècte.
AUÉ.

Es mines Victòria s'includiren laguens des inversions deth Plan d'Excelléncia Toristica.

Era Q de qualitat serà ua des escomeses de Torisme Val d'Aran entath 2004.
Er èster toristic independent celebrèc deluns era assemblada annau dauant de mès de 60 persones.
Redaccion BETREN.
Torisme Val d'Aran contunharà en tot trabalhar, pendent eth pròplèu an, entà arténher era Q de qualitat tara oficina d'informacion toristica de Vielha. Aguesta ei ua des principaus escomeses, ath delà dera DTE (Destinacion Toristica Esportiua de Catalonha) en BTT e triatlon, donques pendent aguest an, Aran ja l'a artenhuda en senderisme e fotbòl. Aguesti son quauqui des objectius previsti entath 2004, dempús qu'eth darrèr deluns, era entitat celebrèc era sua assemblada annau ara quau i assistiren mès de 60 persones. Pendent era amassada, Torisme Val d'Aran hec ua avaloracion sus totes es actuacions realizades en 2003, autant entad açò referent ara promocion toristica coma ath servici aufrit ath client que s'adrèce a quauqua des oficines de torisme de Vielha, Salardú e Arties. Era memòria 2003 presentada per Torisme Val d'Aran se dividís en desparières parts, es actuacions de desasoament laguens d'Aran, aqueres que se hèn dehòra sus era promocion deth parçan e es estadistiques otelères e de visitants des oficines de torisme. Eth plan d'excelléncia toristica tanben aucupèc part dera assemblada a on s'expliquèren es granes òbres subvencionades mejançant es aportacions deth plan dera Generalitat, deth Conselh e der Estat. Torisme Val d'Aran destaquèc er increment de visitants en parçan e tanben er agraniment deth numerò de crambes.

GIRONA.

Bon classament deth CAEI enes prumères corses dera sason.
Redaccion VALLTER.
Es components deth CAEI debutèren era darrèra dimenjada damb bon pè enes prumères corses dera sason. Es infantils disputèren en Vallter 2000 eth gran prèmi Vall de Camprodon puntuable entara Liga Catalana. Enter es resultats mès subergessenti, Andrea Jardí artenhec eth prumèr lòc en tot que Borja Antes se conformèc damb eth tresau. Es juvenils correren ua pròva FIS puntuabla tath circuit internacionau ena estacion andorrana de Pas de la Casa, a on dus des components dera equipa deth CAEI se classèren enter es quinze prumèrs tant en gigant com en slàlom, Cisco Fernández e Yago Antes. Paula Tost tanben se classèc en gigant.

Es trabalhs de reabilitacion dera antica casèrna dera Guàrdia Civila de Bossòst an estat adjudicats ara empresa Construcciones Valmasedo, SL damb un pressupòst de 547994 èuros entà renauir eth losat e eth laguens dera bastissa.

AUÉ.

DISSABTE, 20 DE DESEME DE 2003.

IV.

Era vergada ei un esturment de cistalharia que s'emple gaue tà pescar truèites.

Ara que i èm.
Jusèp Lois Sans.

Provençau.
AUÉ.

Era vergada, un esturment entà pescar.
V. Garcia Vielha (CASTIÈRO).

Tà pescar se plaçaue pendent era net, ena gessuda de bèra restanca o punt estret der arriu tà obligar atau as truèites a meter-se-i laguens.
Eth Musèu dera Val d'Aran s'a prepausat, laguens d'aguesta naua estapa, hèr a conéisher tamb ua periodicitat mesadèra as lectors der Aué quauqui des objèctes que formen part des sues colleccions. Ei per açò qu'aguest mes presentam era vergada, un esturment de cistalharia abantes emplegat tà pescar truèites. Era pesca enes arrius, lacs e barrancs dera Val d'Aran a constituït des de tostemp ua importanta hònt de profitament des recorsi naturaus deth parçan entara alimentacion umana, ath temps qu'ua aficion populara, qu'enes nòsti dies a devengut practica esportiua e de léser. "Vergada" derive deth tèrme latin virga que signifique vareta o petit baston en tot hèr referéncia as materiaus tamb es quaus s'elabòre er esturment. En quauqui lòcs ei tanben coneishuda tamb eth nòm de heregadera, dilhèu per ua confusion enter es mots vergada e heregada propiciada autant per ua fonetica vesia, coma peth hèt de conéisher-se entre es pescaires er acte de méter ueus des truèites coma heregar, ja qu'ath temps que depause es ueus era truèita heiregue de contunh eth hons der arriu. Semble èster qu'ath delà se profitaue aguesta sason entà pescar-les. Era vergada ei un receptacle compausat per ua estructura circulara d'uns 25 cm. de còiles d'auerassèr a compdar dera quau ges un teishit de vime tamb forma d'embut qu'artenh ua longada d'apuprètz 70 o 80 cm. afortida per ua o mantues anères pariones ara dera embocadura de diamètres desparièrs. Tà pescar se plaçaue era vergada, pendent era net, ena gessuda de bèra restanca o en quauque punt estret der arriu a on era corrent dera aigua siguesse hòrta tà obligar atau as truèites a meter-se-i laguens, possades pera corrent. Un còp aquiu demorauen presoères en non trapar era gessuda per'mor dera escuritat e dera madeisha fòrça dera aigua. Londeman, de bon maitin, eth pescaire recuperaue era vergada tamb es truèites capturades. Ara per ara, aguesta ei ua tecnica de pesca en desús e absoludament illegau.

Eth Ministèri dera Cultura de França ven de crear ua plana Web sus es Lengües de França (www.languesdefrance.com). I son distinguides es non territoriaus (entre es que i trapam eth bereber, eth romanés o eth judeoespanhòu) des territoriaus. Entre aguestes distinguís es des colònies franceses damb detzeats de lengües e es dera Metropole. Era descripcion d'aguestes darrères ei bona e dèishe era lengua d'oil en espaci redusit que li correspon. Des de qué Bernat Cerquiglini siguec nometat delegat Generau dera Lengua Francesa e des Lengües de França en Ministèri dera Cultura, eth messatge oficiau a cambiat. En Le Monde deth 26 de noveme Cerquiglini reconeish qu'es lengües de França an estat acaçades, especiaument er Occitan, e que França possedís eth mès ric patrimòni lingüistic d'Euròpa, qu'enquia ara a estat menspredat. Ena Web se reconeish era lengua d'òc damb totes es sues variantes (gascon, provençau,...) . Per contra eth govèrn dera Region de Provença eth 17 d'octobre votèc ua mocion entath reconeishement des lengües provençau e niçarda (de Niça e entorns). Aguesta mocion va contra er esperit des associacions mès importantes, contra es ensenhances de Mistral (referent lingüistic des provençalistes) e contra es mès estrictes critèris tecnics d'unitat dera lengua occitana. Coma resultat des pressions era Assemblada Regionau a tornat a votar ua mocion ena quau reconeish era unitat der occitan e eth hèt dialectau provençau. Ei a díder, qu'es govèrns francés e regionau de Provença reconeishen eth provençau coma ua varianta occitana. Cau qu'es espanhòus e es valencians n'aprenen respècte deth reconeishement dera varietat valenciana deth catalan.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.


AUÉ.
SUPLEMENT SETMANAU DETH DIARI.

DISSABTE 3 GÈR DE 2002 N. 95.

Era Val d'Aran viu ua gran pana pendent sèt ores.
Era nhèu collapse es carretères e produsís granes retengudes enes accèssi tà Baquèira.

Es compromisi des sosestacions de Vielha e Vaquèira 1500.
Redaccion VIELHA.
Dempús dera pana de deluns, era companhia Endesa s'a comprometut a hèr en sies mesi eth refòrç dera sosestacion de Vielha. Abantes deth pròplèu mes de junh i aurà un transformador mès de 15000 kw e parallèlament se bastirà ua naua sosestacion en Vaquèira entà atier era demana de futur dera Val de Ruda. Era companhia electrica finançarà era totalitat dera inversion prevista entà bastir era ampliacion dera sosestacion de Vielha. Totun era sosestacion de Vaquèira serà finançada per Ajuntament de Naut Aran, era promotora immobiliària Neu 1500 e era estacion d'esquí de Baquèira Beret. Queisha deth Naut Aran ath Ministre Eth Sindic d'Aran, Carlos Barrera, a manifestat eth sòn supòrt e eth deth Conselh Generau ath baile deth Naut Aran, Víctor Leon, entad açò qu'ei ara reïvindicacion hèta ath ministre de Sciéncia e Tecnologia, Juan Costa, sus eth despartiment dera inversion entà bastir era sosestacion de Vaquèira.

Demanen era convocatòria d'un plen extraordinari entà analisar era pana.
Es tecnics d'Endesa trabalhèren pendent tota era tarde de deluns entà apariar era pana.
AUÉ.

Redaccion ARTIES.
Era darrèra setmana der an comencèc damb situacion de caòs en tota era Val d'Aran pr'amor d'un talh electric inoportun que durèc mès de sèt ores en ua jornada a on, ath delà, susprenec ua nheuada qu'afectèc a tot eth parçan dempús de lheuar-se un dia soleienc que convidaue sense dobte a esquiar. Ath torn de 15000 esquiaires se concentrèren enes pistes, d'a on mès tard aurien d'èster evacuats pr'amor que FECSA ENDESA informaue qu'eth talh de provediment electric s'alongarie pendent quauques ores. Era direccion de Baquèira Beret decidic alavetz evacuar en tot emplegar es grops de gasòil entà remplaçar era manca d'energia e deslotjar as esquiaires penjats enes remontadors. Era estacion d'esquí metec a disposicion des usatgèrs veïculs entà desplaçar-les tàs lòcs a on auien parcat es coches. Eth talh en provediment electric durèc mès de sèt ores. Tàs 15,30, Aran patie un amortament generau de conseqüéncies milionàries entà toti es sectors. Tas 23,00 encara non s'auie restablit deth tot eth corrent electric en Vielha. Endesa avitalhèc d'energia prumèr a Vaquèira, dempús a ua part d'Arties, Salardú e quauqui pòbles de Pujòlo e Arties e Garòs e dempús ua part de Vielha e Mijaran. En Baish Aran tornèc lèu era lum en méter en servici eth provediment des dera central de Bossòst. Era nhèu agranic era situacion de caòs e concentrèc grana quantitat de veïculs enes carretères pendent mès de sies ores.

Passe ara pagina que seguís.

Es ostalèrs diden que siguec caotic e demanen responsabilitats.

Naut Aran qualifique d'injust auer de pagar part dera sosestacion de Vaquèira.

Maugrat eht mau temps, Aran manten era madeisha aucupacion deth 95%.

AUÉ.

DISSABTE, 3 DE GER DE 2004.

II.

Ven dera plana anteriora.

Eth Sindic Barrera didec qu'es inversions ja sigueren pactades damb era companhia dempús des hòrtes nheuades deth mes de gèr d'est'an passat. Damb eth bastiment d'aguestes naues sosestacions, era Val d'Aran non aurà de depéner d'ua soleta linha entà mantier eth corrent electric de tot eth parçan en tot auer en compde qu'eth Baish Aran podec recuperar eth provediment electric de forma rapida gràcies ara generacion electrica dera central plaçada en Bossòst. Compromís en Parlament Eth director generau de FECSA ENDESA, Josep Maria Rovira, se comprometec eth darrèr mes de seteme deth 2002 a invertir 3000 milions d'èuros en Catalonha enquiar an 2010. Era volentat ei melhorar era qualitat deth servici electric e curbir er increment dera demana. Plen extraordinari Es grops politics ara oposicion en Conselh Generau d'Aran vòlen reclamar ara maxima institucion aranesa ua revision des plans d'emergéncies entà hèr-les avients as besonhs actuaus, en tot auer en compde eth creishement qu'a auut era Val enes darrèrs ans. Atau donques, eth PSC-UA e eth sòn sòci ena oposicion, eth PRAG, tanben solliciten qu'era convocatòria de plen servisque entà hèr ua avaloracion der impacte qu'a auut eth sector empresariau e toristic pr'amor dera pana que deishèc era Val pendent mès de sèt ores a escures.

Es ostalèrs d'Aran poirien portar ara empresa Endesa dauant deth jutge.
Er ajuntament de Naut Aran qualifique "injust" auer de pagar part dera sosestacion de Vaquèira.
Redaccion VIELHA.
A londeman der amortament generau eth Sindic d'Aran, Carlos Barrera, convoquèc as representants deth Grèmi d'Ostalaria dera Val d'Aran, de Torisme Val d'Aran, de Baquèira Beret e dera empresa Fecsa Endesa entà analisar era situacion e es motius que portèren ath parçan tad aguesta situacion de caòs. Eth president deth Grèmi d'Ostalèrs, Juan Antonio Serrano, didec que son harti de tanti talhs. "Era companhia atiec era incidéncia en tot hèr tot çò d'impossible entà apariar eth problèma; mès ei eth tresau còp que patim ua pana d'aguest tipe". Serrano higec qu'eth Grèmi estudiarà presentar ua demana judiciau contra era companhia electrica s'Endesa non accèpte estudiar seriosament es hèts succedits eth darrèr deluns. Eth Conselh Generau acordèc en aguesta amassada ampliar eth nombre de personau dera Oficina de Defensa deth Consumidor entà acuélher, enes pròplèu dies, es demanes des afectadi. Era Generalitat, pera sua part, a dubèrt un expedient informatiu a Endesa entà demanar-li qu'informe des diuèrsi punts claus dera pana, enter eri es installacions afectades, e es encauses d'aguesta. Tanben demane que clarifique es mieis tecnics tenguts entà hèr front ath malur qu'afectèc a tota era Val. Eth govèrn catalan demane a Endesa qu'acredite es revisions periodiques des installacions electriques que s'aurien de hèr de forma contunhada.

Eth govèrn catalan daurís expedient ara empresa.
Era amassada se hec ena sedença deth Conselh Generau en Vielha.

LAURENT. SANSEN.

Salardú. 1èra. Cavaucada de Reis en Salardú. Deluns, tàs 18,00 ores, es Reis d'Autan gesseràn deth Molin en direccion tar Ajuntament, contunharàn er itinerari peth carrèr Sant Andrèu, pera Plaça Major enquiara urbanizacion Santa Creu, peth carrèr Major e dempús de passar peth Camin de Baliera arribarà en Poliesportiu. 
Les. Tàs 18,00 ena plaça der Ajuntament de Les recebuda des Reis d'Orient. Ena plaça dera glèisa se haràn diuèrses activitats.

Agenda.
DIA DE REIS.
Vaquèira. Deluns tàs 18,00 ores, chicolate e còca ath cant des oficines de Baquèira. Tàs 18,30 ores, arribada dera Cavaucada des Reis d'Autan en retrac ena còta 1500 e tàs 19,30 ores, Santa Missa ena glèisa de Vaquèira. Gausac e Vielha. Deluns tàs 16,30 ores, es Reis arribaràn en pòble de Gausac. Tàs 18,30 enes cubèrts der Ajuntament de Vielha s'aufrirà chicolate entà toti e tàs 19,00 arribada des Reis e discors deth Rei Melchòr. Tàs 20,15 ores es Reis se desplaçaràn entath cinèma de Vielha.

Servicis.

Bracs. Era pana siguec era protagonista enes lòcs d'amassada d' Aran.
Era pana siguec un des tèmes de carrèr eth darrèr dimars. Toti es lòcs d'amassada èren boni entà parlar der eveniment. Ràbia e impoténcia per'mor que non ei eth prumèr talh important que se produsís en parçan. Jamès se sap s'en quinsevolh moment se'n pòt anar era lum ena Val d'Aran. Inclús ara en tot escriuem aguesta colona. Era Val d'Aran tostemp a subergessut per èster un país modèrn, evolutiu e prospèr, mès quan es decisions sus quauquarren se prenen dehòra, e ath delà, se sage d'ua empresa privada, èm perduts.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME. VIELHA. CORRÈUS. NOTARIA.
AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 3 DE GER DE 2003.

III.
CASTIÈRO.

PUJÒLO.

Baquèira dejà pòt captar aigua deth Horcalh entà hèr nhèu.
Redaccion BAQUEIRA.
Era estacion de Baquèira Beret poirà beneficiar-se deth profitament d'aigua deth Horcalh, en municipi de Naut Aran, dempús qu'era Confederacion Idrografica der Èbre (CHE), resolvesse de forma favorabla era concession. Enter es mesi de noveme e abriu Baquèira poirà hèr us dera naua concession que contemple era quantitat de 12,8 litres d'aigua per segon entara fabricacion de nhèu artificiau. Er expedient s'inicièc hè tres ans pr'amor d'ua denóncia des ecologistes qu'entenien que se sajaue d'un espaci protegit. Es grops ecologistes denonciants acusèren ara empresa Baquèira Beret, SA d'entamenar es trabalhs des captacions corresponentes, entà hèr nhèu artificiau, sense compdar damb es permisi de besonh. Ara, calerà demorar qu'era meteorologia melhore entà poder amiar entà dauant es corresponenti trabalhs que permeteràn hèr es captacions d'aigua de besonh ena zòna deth Horcalh, en Montgarri, entà avitalhar de nhèu artificiau Beret.

Es ecologistes denoncièren er ahèr per considerar qu'ère un espaci protegit.

Baquèira a inaugurat aguesta sason es naui remontadors dera Bonaigua.

AUÉ.
Maugrat eth mau temps, Aran manten era madeisha aucupacion deth 95%.
Era infanta Cristina, eth sòn òme Iñaki Urdangarín e es sòns hilhs dera parelha arribèren eth dia d'an nau.
Redaccion VIELHA Era aucupacion toristica se mantierà pendent tota aguesta dimenjada peth dessús deth 95 % maugrat eth mau temps qu'afècte eth parçan pendent aguestes hèstes de Nadau. Eth pònt de cap d'an ei eth que mès dies a amassat. Comencèc eth dijaus e se demore que seguisque enquiath dimars 6 de gèr, hèsta de Reis. Er esquí ei eth destin mès sollicitat un an mès e es usatgèrs des pistes d'esquí auràn aguesta dimenjada bon temps e fòrça nhèu dempús dera grana quantitat de centimètres acantierats enes pistes enes darrères setmanes. Era pana de deluns non a produsit mès anullacions des corresponentes ad aguesta epòca. Des deth dia d'an nau, era infanta Cristina e eth sòn òme, Iñaqui Urdangarín, acompanhadi des sòns hilhs son de vacances en Baquèira Beret Realesa en Baquèira Era net de cap d'an la passèren en Palacio de la Zarzuela de Madrid damb era rèsta dera familha reiau. Pendent aguestes dates ei abituau veir pes pistes araneses a membres dera Corona, maugrat qu'enguan non se demore era assisténcia de cap aute integrant dera familha. Eth president deth govèrn espanhòu, José María Aznar, contunhe es sues vacances ena Val d'Aran practicant esquí de hons, en tot èster eth darrèr viatge qu'ac hè coma maxim representant deth govèrn.

PUJÒLO.

"Mundo en Aramonía" recuelh fons damb un concèrt barròc en Vaquèira.
Redaccion BAQUEIRA.
Era glèisa de Vaquèira siguec un an mès eth scenari deth concèrt de musica classica qu'en aguestes dates se celèbre ena estacion d'esquí. Aguest concèrt a coma objectiu era recuelhuda de fons economics entà realizar es accions sociaus de "Mundo en Armonía", ua associacion presidida pera Princesa Irene de Grècia. Eth concèrt se celebrèc delànet jos eth títol "Esplendor del Barroco". Es assistents poderen veir era actuacion de Claudi Arimany tamb era flaüta, qu'a actuat fòrça còps enes glèises d'Aran e dera Vall de Boí, Joan Espina damb eth vriolin, Peter Krivda damb era viòla de gamba, e fin finau Daniel Espasa damb eth clavicembal.

Eth Palai de Gèu acuelhec eth passat 29 de deseme era prumèra Gala de Nadau organizada peth Club Espòrts de Gèu Val d'Aran. En eveniment i participèren patinadors de nivèu internacionau, dera escòla deth Palai e deth CEGVA.

AUÉ.

DISSABTE, 3 DE GER DE 2004.

IV. CONDES.

Es aninós.
Redaccion Vielha.

Ara que i èm.
Jusèp Lois Sans.

Liure.

U

AUÉ.

Eth maitin de Cap d'An era mainadèra recorrie es carrèrs de cada pòble en tot cantar as persones que trapauen: "boan jorn, er Aninò", en tot demanar ua estrea pera felicitacion. Tamb eth coladís deth temps era expression a acabat per èster entenuda coma eth nòm d'aguesta estrea, en tot passar a plurau, "Bon jorn es aninòs!" Plan per aguest motiu, en tot coïncidir tamb er inici deth nau an vos aufrim aguest conde de Mn. Jusèp Condò Sambeat sus "Es Aninós", en tot res pectar era sua grafia originau.

Un aguesti dies de pactes governamentaus e de constitucions de naui govèrns demore coma important element de hons era estructuracion dera Espanha des identitats. Eth País Basc lidère un posicionament fòrça contestat e Ibarreche ei ena enguarda de toti es observadors politics der Estat. Era prepausa de liure associacion met es peus de punta as estatalistes e genère vielhes responses assimilacionistes o federalistes en tot depéner dera color deth qu'ath guarde. Parelhament era Val d'Aran non a definit encara de forma clara era sua relacion damb Catalonha e damb era rèsta d'Espanha. Comence a èster domatge que se mos tracte coma ua comarca mès e que non se supère aguest tracte indiscriminat e descriminatòri. Ac auem dit milèrs de viatges, non èm ua comarca de Catalonha, e encara que sigam petiti açò non ei motiu entà atemptar contra era nòsta dignitat de pòble. Felip V que tant terrible siguec entà Catalonha merquèc ua importanta diferéncia territoriau entara Val d'Aran. Èm un territòri diferenciat damb es madeishi drets nacionaus que Catalonha, limitats sonque pera nòsta redusida populacion; per arren mès. Ja ei ora de qué Catalonha (e Espanha) prenen en consideracion aguest hèt e hèsquen, de forma decidida, ua transferéncia massiva e generosa de competéncies (ben dotades) ath Conselh Generau d'Aran. È simpatia intellectuau, politica e personau per Ibarreche. Sò contrari e me repugne era violéncia presenta en País Basc e per arren deth mon la voleria en Aran e en Catalonha. Dilhèu non estarie de mès que se considerèsse era Val d'Aran coma ua "comunautat liurament associada a Catalonha". Aguesta prepausa a tota era coeréncia istorica e politica de besonh.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 10 DE GER DE 2004 N. 96.

Era Generalitat de Catalonha vòu hèr un Plan Director sus era Val d'Aran.
Eth portavotz deth govèrn catalan assegure qu'er estudi se harà amassa damb eth Conselh.

Vòlen definir quin a d'èster eth modèl urbanistic deth parçan.

Laurent Dominique.

Coes quilometriques aguest Nadau entà arribar en Baquèira.

Redaccion Barcelona.
Eth govèrn catalan premanís un Plan Director dera Val d'Aran que vòu que sigue elaborat amassa damb es institucions araneses e era societat civila. Segontes era Conselheria de Politica Territoriau e Òbres Publiques, aguest Plan permeterà melhorar es comunicacions intèrnes e es accèssi, atau com eth provediment energetic deth parçan.

"Aguest nau Plan neish damb era volentat d'impulsar e assolidar eth sector toristic e estudiar eth desvolopament urbanistic dera zòna", senhale era informacion de PTOP. Eth govèrn catalan considère qu'es eveniments des darrèrs dies mòstren qu'Aran a de hèr front a escomeses de grana importància en terren urbanistic, infrastructurau, ambientau e energetic entà pr'amor de mantier e espleitar es sues potencialitats. Era Generalitat cre qu'es implicacions territoriaus d'aguestes escomeses auràn d'èster afrontades en Plan Territoriau deth Naut Pirenèu e Aran e qu'eth govèrn catalan s'a comprometut a redigir-lo e presentar-lo plan lèu entara sua discussion publica e aprobacion. Eth govèrn higec qu'Aran reclame d'immediat "era elaboracion d'uns esturments especifics que permeten amiar damb garanties eth sòn desvolopament a cuert e a miei tèrme". Ei per açò qu'eth Departament de PTOP contactarà damb eth govèrn d'Aran entà redigir eth sòn pròpri Plan Director, de caractèr territoriau, infrastructurau e estrategic entà préner decisions sus es infrastructures d'accessibilitat exteriora, es comunicacions intèrnes, eth provediment energetic, eth desvolopament estrategic deth sector toristic, eth modèl d'urbanizacion e es qüestions ambientaus.

Endesa se compromet a palliar es besonhs des pròplèu 25 ans.

Regularàn es parcatges dera C-28 ath sòn pas per Salardú e Arties.

AUÉ.

DISSABTE, 10 DE GER DE 2004.

II.

TESVA artenh medicalizar eth 40% des servicis damb era USVA.
Eth temps de demora ei de sèt minutes, encara qu'es gessudes tà dehòra placen era mieja en nau.
Redaccion Vielha(CASTIÈRO).
Pendent er an qu'acabam de deishar, TESVA (Transpòrt d'Emergéncies Sanitàries Val d'Aran) a realizat un totau de 658 emergéncies damb un temps de demora de 7 minutes. Segontes eth Director Tecnic de TESVA, Fran Cardeñes, era mieja deth temps de demora puge as 9 minutes quan se compden es gessudes tà dehòra deth parçan. "Era donada mès subergessenta ei qu'auem medicalizat eth 40% des servicis damb gessuda dera USVA (Unitat de Supòrt Vitau Auançat). Abantes aguest servici non existie, medicalizar-lo supause ua assisténcia dehòra der Espitau damb personau medic (un mètge e un infermièr)", higec Cardeñes. TESVA ena actualitat dispause d'ua Unitat de Supòrt Vitau Basic formada per tecnics en transpòrt sanitari, e ua auta Unitat de Supòrt Auançat qu'incorpòre personau medicau deth centre sanitari aranés. Es servicis que realize TESVA se desvolòpen d'ua forma establa e s'incrementen principaument ena sason d'iuèrn e en mes d'agost. Pendent eth darrèr mes de deseme, TESVA a hèt 72 gessudes, enter eth Servici Basic e er Auançat, des quaus 28 s'an medicalizat. S'a de tier en compde qu'en iuèrn TESVA hè fòrça translats tà d'auti lòcs der estat. "S'er Espitau non pòt tractar quauqua malautia, s'a de recórrer ath translat", ditz Cardeñes.

Bracs.
Endesa aportarà un estudi entà palliar es mancances electriques des pròplèu 25 ans.
Era companhia electrica FECSA/ENDESA se comprometec, eth darrèr dimèrcles, en ua amassada ena sedença deth Conselh Generau, a aportar un estudi que s'includirà laguens deth Plan d'Ordenacion Territoriau d'Aran sus era situacion reau de capacitat qu'a era Val d'Aran ena actualitat entad açò qu'ei ath provediment electric. Er estudi anarà acompanhat des melhores de besonh entà garantir eth consum energetic deth parçan entàs pròplèu 25-30 ans. D'enter es mesures mès importantes subergessen dues sosestacions qu'Endesa bastirà en Vielha e Vaquèira e que se porien méter en foncionament en junhsèga e deseme, respectivament. Entad açò qu'ei ath finançament, era de Vielha serà pagada ena sua totalitat pera companhia electrica, en tot qu'era de Vaquèira demore pendenta en despartiment deth finançament.

Enguan s'an hèt mès de 650 gessudes d'emergéncies.

Eth Servici Primari amie era equipa medicau enquias lotjaments o accidents.

AUÉ.
Arties. Enquiath 25 de gèr ena glèisa de Sant Joan d'Arties, exposicion collectiua d'art, "Romanic e paisatges des Pirenèus". Era mòstra de Joan Escolà, Miguel Estaña e Ricard Novell ei dubèrta de dimars a dimenge de 17,00 enquia 20,00 ores. Vielha. Vielha. Helena Agustí Maragall e Maria Demestres Larín expausen enquiath dia 15 de gèr ena sala d'exposicions der Ajuntament de Vielha. Mar e Montanha ei eth nòm dera mòstra de pintures en relèu e escultures de bronze. TALHS EN CARRETÈRA. HÒS. EXPOSICIONS. Era carretèra N-230, ena termièra damb França, demorarà barrada eth pròplèu dijaus 22 de gèr a compdar des 22,00 ores e enquiath diuendres 23 de gèr tàs 6,00 ores ara nautada deth tèrme municipau de Melles. Es desparièrs trabalhs d'apraiament deth pònt plaçat ath cant dera termièra sonque permeterà era circulacion as veïculs d'emergéncia.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME VIELHA. CORRÈUS. NOTARIA.
Agenda.

Servicis.

Eth parcatge de Vaquèira 1500 poirà balhar servici era pròplèu sason.
Eth Conselh Generau d'Aran proprietari, des de hè un mes, deth parcatge de Vaquèira 1500 elaborarà plan lèu un projècte d'ampliacion d'aguest parcatge entà agranir de forma significatiua era sua capacitat. Eth govèrn d'Aran vòu qu'era pròplèu sason pogue èster prèst e absorbir part dera demana de parcatges existenta ena zòna. Des 700 coches actuaus se poirà passar as 1400 e non se descarte que poguen èster mès. Era pròplèu sason tanben poirien èster disponibles un gran numerò de places deth nau parcatge sosterranh de Vaquèira.

AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

RECAPTACION IMPÒSTI. MUSÈU D'ARAN. AUÉ (REDACCION. GREMI D'HOSTALERIA. LORDÈRES.

AUÉ.

DISSABTE, 10 DE GER DE 2004.

III.
PUJÒLO.

Era Oficina de Reclamacions ei plaçada en Conselh Generau.
CASTIÈRO. Es afectats pes panes electriques dejà pòden hèr es reclamacions.
Redaccion VIELHA.
Torisme Val d'Aran e eth Grèmi d'Ostalaria d'Aran an hèt a arribar a toti es sòns associats un comunicat sus es acòrds as quaus arribèren eth darrèr 30 de deseme. Representants de FECSA/ENDESA, eth Conselh Generau e eth sector empresariau representat peth Grèmi d'Ostalaria dera Val d'Aran e Torisme Val d'Aran sus es repercusions dera pana deth darrèr 29 de deseme que deishèc eth parçan sense provediment pendent mès de sèt ores. Er acòrd ath quau s'a arribat permeterà a toti es afectadi adreçar-se enquiath 15 de hereuèr tara Oficina de Reclamacions qu'ei a disposicion ena sedença deth Conselh Generau e presentar era documentacion avienta, relacion de damnatges costadi en tot adjúnher factures, justificants, atau coma ua relacion de çò maumetut enes gelères, enter d'auti. Ath delà, es restaurants auràn de presentar ua relacion des resèrves e ingrèssi comparatius entà demostrar er amendriment d'ingrèssi costadi. Er expèrt dera companhia electrica analisarà cadua des reclamacions entà personalizar eth sòn expedient.

Dempús dera pana deth dia 29 de deseme representants politics e afectats s'amassèren damb era companhia Endesa.

AUÉ.

Regularàn es parcatges ath cant dera C-28 ath sòn pas per Arties e Salardú.
Eth projècte d'apraiament dera C-28 enter Garòs e Salardú includirà mesures fisiques de delimitacion.
Redaccion Salardú.
Baquèira Beret, er Ajuntament deth Naut Aran e eth Conselh Generau participèren dimèrcles en ua amassada entà préner mesures urgentes que regulen eth transit pera C-28 enter Vielha e Vaquèira e garantir atau era fluïdesa ath long deth trajècte. Naut Aran e era estacion d'iuèrn se comprometeren a plaçar, ben lèu, còns de transit delimitadors des vies de circulacion entà empedir eth parcatge indiscriminat enes trauèsses de Salardú e Arties. Eth Conselh Generau demanarà ath Departament de Politica Territoriau dera Generalitat qu'includisque laguens deth projècte d'apraiament dera C28, enter Garòs e Salardú, ua sòrta de mesures fisiques de delimitacion dera cauçada e esvitar atau parcatges laguens dera via. Ena amassada tanben s'estudièren es conseqüéncies des microtalhs des servicis publics e s'acordèc qu'es parades de bus se plaçarien de faiçon que non obliguen as autobusi a arturar-se en miei dera carretèra entà hèr eth servici. Entad açò qu'ei as lordères, eth Conselh cambiarà es conteneders per caishes compactadores sustot en Arties e Salardú, Vaquèira 1500 e enes pletes. Aguesti punts de recuelhuda de lordères se plaçaràn luenh des vies d'accès dera estacion iuernau e se plaçaràn en lòcs de bon accès entàs camions de recuelhuda. Eth parcatge de veïculs pendent tot eth Nadau en madeish lòc a estat ua des encauses qu'an hèt dera recuelhuda un martiri.

CASTIÈRO Crebades e punchades d'arròdes de detzees de coches enes carretères.
Redaccion VIELHA.
Eth mau estat des carretères N230 e C-28 a afectat a mès de 40 automobilistes que pendent es darrères setmanes an patit crebades d'arròdes en transitar per aguestes vies. Era nhèu e er aument de transit en aguesti dies de Nadau son es encauses mès probables dera grana quantitat de traucs existents enes carretères araneses. En cas dera C-28, cau híger era arturada des trabalhs pr'amor deth mau temps, qu'an deishat era via entre Vielha e Vaquèira en un estat penible, qu'a ajudat a agranir era fatidica situacion viscuda en aguestes hèstes. Eth Conselh Generau a demanat ath Ministèri de Foment qu'er adobament dera N-230 sigue imminent.

Era carretèra N-230, ath sòn pas per Vielha, presentaue horats d'enquia 20 centimètres de hons en quauqui punts que dejà an estat apraiats.

AUÉ.

DISSABTE, 10 DE GER DE 2004.

IV.

Fòrça mai nadèra e familhes demorèren as Reis ena cavaucada de Vielha.

Ara que i èm.
Jusèp Lois Sans.

Liure (2).
Sò recebut critiques per suggerir qu'era Val d'Aran a d'èster considerada ua "comunautat liura associada a Catalonha". Senhal de qué non vau per mau camin. Era consideracion de "liura" signifique dotar-la de capacitat entà autogovernar-se. Era condicion d'associada a Catalonha ei pera volentat des aranesi exprimida ath long dera istòria. Era recenta tragèdia (economicotoristica) des panes electriques (de dètz e sèt ores) des vacances de Nadau mos a de hèr a reflexionar sus era capacitat aranesa. Eth Govèrn dera Val d'Aòsta, modèl d'autonomia (de 50 ans d'istòria) en Estat Italian, ei proprietari des aigües dera Val e des mès de 40 centraus idroelectriques que i a. Quan era famosa pana der an passat que deishèc Itàlia sense lum pendent 24 ores, era Val d'Aòsta proprietària dera sua energia e responsabla deth sòn futur sonque demorèc a escures pendent ua ora. Era espleita idroelectrica aportèc boni beneficis entara Val d'Aran pendent ua certana epòca, mès ath darrèr a deishat situacions de dolor: aigua venuda (quan era Querimònia hè proprietària dera aigua ath Conselh Generau d'Aran), damb era impossibilitat dera sua espleita e contaròtle en benefici deth pòble, installacions de produccion e de despartiment deficitàries, besonh d'aqueriment extèrn dera energia, montanhes horadades,... Ara ei eth moment de qué se dòte politica e economicament ath Conselh Generau d'Aran dera capacitat de govèrn sustot eth sòn territòri entà que aquerisque eth nivèu d'autonomia e de govèrn avient. Era aigua des lacs e des arrius a d'èster jos eth contaròtle e proprietat deth govèrn aranés e un país damb potenciau toristic e naturau coma eth nòste a d'èster proprietari dera sua energia.

AUÉ.

Tradicionau cavaucada des Reis d'Autan en Aran.
Segontes conde era tradicion e era glèisa catolica en Evangèli de Sant Matèu, "Quan Jesús neishec en Betleèm de Judèa, ena epòca deth Rei Eròdes, uns mags qu'arribauen d'autan demanèren a on ère eth Rei des judius qu'auie neishut, pr'amor qu'auien vist en autan era sua estela e volien adorarlo. Eth Rei Eròdes en enténer açò convoquèc as principaus sacerdòts e escrivans entà demanar-les a on auie de néisher eth Crist. Eri li responeren qu'en Betleèm de Judea, donques atau ère escrit peth profèta. Alavetz, Eròdes en tot cridar en secret as mags, endonvièc era data en qu'auie apareishut era estela que les amiaue. Les envièc entà Betleèm entà informar-se sus eth mainatge e entà que l'avertissen un còp l'auessen trobat, donques eth tanben volie adorar-lo. Dempús partiren en tot seguir era estela que les amièc enquia que s'arturèc en lòc a on auie neishut eth mainatge. Entrèren en gripiau a on i demoraue Jesús damb Maria, era sua mair, e l'adorèren e li aufriren presents. Melchòr, eth mès vielh e damb peublanc li aufric aur, Gaspar eth ròi e sense barba, encens e Baltasar de raça nera e damb barba, mirra. Avertits, en sòns, de qué hugessen d'Eròdes se'n tornèren tara sua tèrra per un aute camin". Ena actualitat aguesta tradicion populara a portat a hèr deth dia de Reis ua jornada entà qu'es mès petiti receben presents. Encara qu'es mainatges que non an estat braves pendent er an sonque an carbon. Es Reis d'Autan arribèren deluns de cap ara vrespada, recuelheren aqueres cartes qu'es mainatges encara non auien enviat per corrèu e recorreren es terçons en tot èster benvengudi per toti es que les demorauen enes carrèrs. Es bailes des ajuntaments que visitèren SS MM les demanèren ajuda entà apariar es diuèrsi problèmes existents enes municipis, ath delà de patz entath pròplèu an. Dempús era mainadèra se podec fotografiar damb es Reis e, en tot córrer, se n'anèren entà casa a sopar e dromir, mès non sense abantes deishar-les un shinhau de minjar e béuer.

Redaccion Vielha (CASTIÈRO).

SS MM visitèren damb cavaucades, diuèrsi pòbles de toti es terçons dera Val d'Aran e recuelheren es cartes des mainatges mès desconfidats.

AUÉ.
SUPLEMENT SETMANAU DETH DIARI.

DISSABTE 17 DE GER DE 2004 N. 97.

Jordi Pujol participe ena inauguracion deth telesèra dera Peülla en Palhars.
Er expresident visitarà Aran entà hèr balanç des actuacions hètes en parçan pendent eth sòn mandat.

Pujol brinde un emotiu rebrembe ath fondador Jesús Serra Santamans. Jordi Pujol participèc ena inauguracion deth nau telesèra dera Peülha.

AUÉ.

Redaccion Bonaigua.
Er expresident dera Generalitat, Jordi Pujol, visitèc eth darrèr dissabte era ampliacion dera estacion d'iuèrn de Baquèira Beret entath Palhars Sobirà en tot coïncidir damb er acte d'inauguracion deth nau telesèra dera Peülha, simptoma clar qu'era empresa vòu espandir-se entad aguest parçan. Jordi Pujol arribèc ena zòna a on se trape era gessuda deth telesèra acompanhat dera sua hemna, Marta Ferrusola, aquiu i demorauen es directius de Baquèira Beret, SA, eth Sindic d'Aran, Carlos Barrera, eth dirigent de CIU, Xavier Trias, er alcalde der Alt Àneu, Joaquim Llena, e d'autes autoritats deth parçan. Era directiva de Baquèira volec que Jordi Pujol siguesse era personalitat que presidisse er acte d'inauguracion der inici der espandiment entath Palhars entà reconéisher atau era volentat e supòrt que pendent eth sòn mandat coma president a auut entà qu'eth projècte siguesse ua realitat. Jordi Pujol expliquèc ar AUÉ qu'era prumèra persona en contemplar aguest projècte siguec eth. "En 1980, eth responsable dera estacion, Jesús Serra, s'entrevistèc damb eth president dera Generalitat dempús d'èster metut en libertat pera banda terrorista ETA e me demanèc quin projècte poirie iniciar en ben deth país. Jo li digui qu'era ampliacion de Baquèira entath Palhars. Eth didec qu'en un futur ac harie", expliquèc Pujol. En dinar que se celebrèc en pòrt dera Bonaigua, er expresident Pujol volec hèr un emotiu rebrembe de quan Jesús Serra Santamans lo visitèc, en tot brindar. Jordi Pujol en referéncia ara Val d'Aran manifestèc era sua volentat de visitar-la plan lèu entà hèr balanç de tot çò que hec eth govèrn dera Generalitat pendent eth sòn mandat coma president.


Pirena 2004 arribe aguesta setmana ara sua cita en Plan de Beret.

Barrera e Nadal prepausen limitar eth creishement ena Val d'Aran.

AUÉ.

DISSABTE, 17 DE GER DE 2004.

II.

Era corsa Pirena 2004 visitarà era Val d'Aran eth pròplèu dimèrcles.
Baquèira, Beret, Montgarri e Bonabé seràn es scenaris des tres recorruts de 25, 20 e 48 quilomètres.
Redaccion Vaquèira(PUJÒLO).
Era Rota Blanca des Pirenèus, Pirena 2004, visitarà era Val d'Aran eth pròplèu dimèrcles damb dus recorruts. Peth maitin, a compdar des dètz, es participaires anaràn de Baquèira tà Beret en ua pròva de 25 quilomètres. Pera tarde, ei previst qu'es muishers se disputen eth recorrut de 10 quilomètres de Beret enquia Montgarri e aquera net haràn bivac en aguesta zòna. Eth dijaus 22, Pirena 2004 contunharà en Aran entà celebrar eth recorrut enter Montgarri, Bonabé e Beret, damb 48 quilomètres, e qu'a prevista era gessuda entàs 8,30 ores deth maitin. Pirena ei era pròva mès importanta deth muishing deth calendari europèu e que hè dejà catorze ans visite es montanhes araneses e era rèsta deth Pirenèu en tot sajar de contunhar guanhant adèptes as corses de luja nordica en tot plaçar Catalonha en un des lòcs de referéncia entad açò qu'ei ad aguest espòrt. Pirena s'a assolidat a nivèu esportiu internacionau com ua des cites mès remercades. Ei ua pròva puntuabla entara Copa deth Mon IFSS 2004 e tara Copa d'Euròpa ESDRA. Aguesta corsa que cada an a mès seguidors ei, segontes eth director generau de Pirena, Pep Parés, ua filosofia basada en respècte pes animaus e era natura atau com era comunicacion enter cans e persones.

Bracs. Eth Conselh dera Vila demane ua sancion deth govèrn catalan contra Endesa.
Er Ajuntament de Vielha Mijaran s'amassèc eth darrèr deluns damb es membres deth Conselh dera Vila, èster consultiu qu'eth consistòri a instaurat entà conéisher d'apròp es problematiques deth pòble e analisar es repercussions e problèmes devengudi per'mor dera pana electrica deth passat 29 de deseme. Es representants vesiaus acordèren demanar ath govèrn dera Generalitat ua sancion ara companhia Endesa per auer deishat ara màger part dera Val d'Aran sense provediment en ua epòca de maxima afluéncia toristica, coma son es hèstes de Nadau. Eth Conselh dera Vila, format per 12 vesins deth municipi, demanarà ua entrevista damb eth nau conselhèr d'Indústria e Trabalh, Josep Maria Rañé, entà parlar sus eth tèma. Ena amassada coïncidiren en qué s'a de demanar mès personau d'Endesa, fixe en territòri, e entad açò qu'ei as taps circulatòris que cau actuar de forma urgenta ena planificacion e apraiament dera C-28 enter Vielha e Vaquèira.

Era filosofia ei eth respècte pes animaus e era natura.

Coma cada an Beret ei cita obligada dera Pirena.

GONZALO M. AZURMENDI.

Agenda.
CORSI. Les Cors de codina basica es dies 19, 21 e 22 de gèr de sies ores de durada entà defener-se enter es huecs. Eth cors se harà en IES de Les des 18,00 enquias 20,00 ores e entà matricular-se cau contactar damb eth telefon 973 64 72 42. PROJECCION. Arties. Aué dissabte, tàs 21,00 ores, Araceli Segarra presentarà era projeccion "Ama Dablam", ascension ara montanha sagrada des shèrpes pera sua arèsta SW. Era projeccion se harà ena sala der Otèl Pirene de Vielha e es invitacions se poiràn recuélher en Marmot.

CARRETÈRES. Hòs. Era carretèra N-230, ena termièra damb França, demorarà barrada eth pròplèu dijaus 22 de gèr a compdar des 22,00 ores e enquiath diuendres 23 de gèr tàs 6,00 ores ara nautada deth tèrme municipau de Melles. Es desparièrs trabalhs d'apraiament deth pònt plaçat ath cant dera termièra sonque permeteràn era circulacion as veïculs d'emergéncia.

Servicis.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME VIELHA. CORRÈUS. NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

ICV vòu que se paralise era bastenda en Aran enquia que non se redigisque un Plan Director.
Iniciativa per Catalonha manifestèc aguesta setmana, qu'Aran non pòt dar cabuda a mès activitat ne a mès bastenda se non se redigís abantes un plan director de desvolopament en parçan. Es ecosocialistes cren qu'eth creishement en Pirenèu non a d'èster estacat sonque ar esquí. "Era orientacion convergenta deth monocoitiu deth torisme d'iuèrn non a estat ne corrècte ne tanpòc equilibrador".

AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

AUÉ.

DISSABTE, 17 DE GER DE 2004.

III.
BARCELONA.

CASTIÈRO.

Publiquen naui libres guanhadors deth prèmi Aran de Literatura.
Redaccion VIELHA.
Eth Conselh Generau realizarà plan lèu era presentacion de dus naui libres que dejà son publicadi. "Es drets de pas, peisheus e aigües enter Aran, Comenges e Coserans e era sua relacion damb es tractats de Lies e Patzeries", ei ua des publicacions hètes. Eth sòn autor ei Pèir Còts e Casanha, guanhador deth Prumèr Prèmi Aran sus Institucions Juridiques Araneses entà conservar, actualizar e desvolopar eth dret pròpri dera Val d'Aran e es estudis sus es Institucions Juridiques deth parçan. Un aute des libres ei "Repertòri musicau aranés", que recuelh dances, cançons, nadalets e imne aranesi entàs escolans d'Educacion Infantila e des tres cicles dera Educacion Primària en airau d'Educacion Artistica: Musica. Aguest serà un libre de tèxte tà toti es escolans dera Val d'Aran, pr'amor que i trapam pèces musicaus de coneishement obligat.Era editoriau Pagès Editors acabe de publicar eth libre "Viatges ath torn d'un instant", un recuelh d'òbres premiades en pròsa e poesia dera Ièra. e dera IIau. edicion deth Prèmi Aran de Literatura.

Un repertòri musicau e un libre sus institucions juridiques araneses.
XAVIER ALSINET.

Eth Sindic d'Aran, Carlos Barrera, s'amassèc en Barcelona damb eth Conselhèr de PTOP, Joaquim Nadal, ena Conselheria.

Barrera e Nadal coïncidiren en limitar eth creishement dera Val d'Aran.
Eth Sindic d'Aran e eth Conselhèr de PTOP diden qu'Aran a un tet e s'a de perseguir era sostenibilitat.
Redaccion Barcelona.
El Sindic d'Aran, Carlos Barrera, e eth Conselhèr de Politica Territoriau e Òbres Publiques, Joaquim Nadal, coïncidiren ara ora de díder que cau limitar eth creishement dera Val d'Aran, en ua amassada celebrada diuendres ena sedença dera Conselheria de PTOP en Barcelona. Eth Sindic s'entrevistèc damb eth Conselhèr Nadal entà parlar sus eth Plan Director que sage de dar responses e prepausar solucions as problèmes restacats damb es infrastructures, es comunicacions intèrnes e eth provediment electric. Eth Sindic d'Aran, Carlos Barrera, manifestèc qu'era Val d'Aran non cre en creishement illimitat deth parçan pr'amor qu'aguest a, segontes Barrera, un tet. "E açò ac auem de descurbir abantes qu'acabe er an". "Eth govèrn d'Aran a d'arténher un país sostenible, a on es ciutadans poguen víuer e auer un benèster" didec Barrera, ath delà de híger que s'ena actualitat èm consacrats ath sector terciari auem de trabalhar entà qu'eth torisme non acabe en tot èster era brigalhadora que se minge eth país". Eth conselhèr de PTOP, Joaquim Nadal, manifestèc eth besonh de fixar ues condicions de creishement dera Val en un futur immediat. "Auem d'esvitar eth collapsus e s'a d'accelerar eth Plan Director entà resòlver es problèmes". Nadal coïncidís damb Barrera en qu'era Val d'Aran non pòt arribar enquiar infinit per'mor que tot a ues limitacions.

CASTIÈRO.

Enes dus darrèrs ans era Val d'Aran a mantengut eth cens de ramadèrs.
Redaccion VIELHA.
Era Val d'Aran a artenhut de mantier eth numerò de ramadèrs, mès de 80, enes darrèrs dus ans. Ath madeish temps, aguesti an mantengut eth nombre de caps enes sues arramades. Eth president dera Associacion Aranesa de Ramadèrs, Josep Maria Vergés, didec que sonque son quate o cinc es ramadèrs que viuen des sues arramades, "era rèsta an d'auti trabalhs". En Aran eth bestiar que se produsís ges dehòra, a compdar des cinc o sies mesi, entà passar ar engreish. Açò vòu díder qu'era carn ven de dehòra encara qu'es animaus siguen deth parçan. Segontes Vergés, "era ramaderia se manten gràcies as ajudes deth govèrn". Auer bestiar en Aran ei fòrça complicat pr'amor qu'a d'èster embarrat pendent fòrça mesi.

Dempús des desparières queishes sus er estat dera carretèra C-28, que comunique Vielha damb era estacion d'iuèrn de Baquèira Beret, aguesta darrèra setmana s'an hèt trabalhs entà caperar es horats existents ena cauçada.

AUÉ.

DISSABTE, 17 DE GER DE 2004.

IV.

Darrèra ora.
CRISTINA CALDERER.

Pendent aguest mes er Ajuntament de Vielha Mijaran receberà cinc prepauses entà daurir Tuca.
Redaccion VIELHA.
Cinc grops empresariaus interessats en daurir era estacion d'iuèrn de Tuca presentaràn, pendent eth present mes de gèr, es sòns projèctes en Ajuntament de Vielha segontes informèc er alcalde de Vielha Mijaran, Joan Riu. Era documentacion qu'es cinc empreses meteràn dessús dera taula, ei a díder, que haràn arribar en Ajuntament, aportarà informacion sus coma projècten era dubertura dera estacion atau coma un estudi de viabilitat. Es empreses auràn de demostrar, ath delà, eth sòn restacament damb eth sector der esquí e deth léser e quines son es garanties de solvéncia damb que compden entà poder executar era inversion. Eth baile de Vielha e Mijaran, Joan Riu, vòu convocar a toti es grops politics deth Consistòri e es presidents des entitats d'Escunhau e Betren entà analisar-ne cadua des prepauses. Segontes hònts oficioses, era empresa Baquèira Beret SA poirie èster interessada en hèr un estudi sus era dubertura dera estacion Tuca.

Ara que i èm.
Jusèp Lois Sans.

Felip Puig: "Era naua sosdelegacion deth Pirenèu ei menspredar Aran".
Redaccion VIELHA.
Er exconselhèr de PTOP e actuau portavotz de CIU en parlament catalan, Felip Puig, acuse ar actuau govèrn dera Generalitat d'actuar damb mensprètz envèrs era realitat diferenciada e era Lei Especiau d'Aran en tot crear ua sosdelegacion der Alt Pirenèu e Aran ena quau s'includís eth parçan. Ath delà, se hig era volentat de qu'aguesta sigue dirigida per un exalcalde d'ua localitat que non ei laguens deth Pirenèu, en tot hèr referéncia a Victor Orrit. Er article 3 dera Lei d'Aran ditz qu'era Val non pòt èster includida en cap auta division territoriau de Catalonha que non sigue era madeisha. Per açò, eth portavotz parlamentari afirme que CIU cre qu'eth Pirenèu requerís ua delegacion e non ua sosdelegacion. "Entenem qu'era singularitat dera zòna ac reclame", expliquèc Felip Puig. Eth portavotz convergent higec qu'era creacion d'aguesta naua sosdelegacion en Pirenèu s'a hèt sense cercar consens en territòri. "Aguest ei un hèt pòc respectuós qu'ath delà contraditz es discorsi der actuau executiu catalan e deth sòn president, qu'en nombroses escadences anoncièren qu'actuarien des deth consens e eth dialòg". Eth pròplèu dimars dia 20 ei previst qu'er exalcalde de Tremp, Víctor Orrit, sigue nomentat sosdelegat der Alt Pirenèu e Aran.

Liure 3.

Eth Govèrn dera Generalitat ac a facil. A de reconéisher era sobeiranetat deth govèrn aranés e damb era era identitat dera Val d'Aran e eth dret ath sòn autogovèrn. A d'iniciar un procès de consultes ena Val d'Aran sus era volentat des aranesi a constituir-se en "Comunautat liura associada a Catalonha". Ara que s'a experimentat un cambi de govèrn, e que tot vòu auer eth caractèr de nau, sense trincar arren, eth prumèr pas ei qu'eth President dera Generalitat visite ath Sindic d'Aran entà captar era situacion politica, era sensibilitat aranesa e eth procès identitari. Abantes de hèr arren ena Val d'Aran, damb era corrècta excepcion dera gestion diària, que non cau arturar jamès, eth President a d'anar entath territòri entà entrevistar-se damb eth Sindic entà acordar eth procediment d'intervencion. Ara seguida seguiràn d'autes convèrses, mercades per aguesta prumèra entrevista de respècte e de consideracion institucionau. Abantes dera visita de cap de Conselhèr ne de cap de Director Generau calerie era visita deth President, que poderie anar acompanhat deth Conselhèr en Cap, en rason der especiau equilibri des fòrces politiques deth Govèrn. Catalonha a ena Val d'Aran era possibilitat de mostrar ar Estat Espanhòu e a Euròpa qu'eth respècte non ei solet quauquarren que s'escriu en un papèr, e per açò me sap de grèu que passen es dies sense qu'aguesta visita se realize e qu'eth dia a dia fòrce a realizar intervencions e a promòir planificacions qu'atempten contra eth reconeishement der autogovèrn, era personalitat aranesa e era sobeiranetat deth pòble. Era eficiéncia deth nau govèrn demorarà afectada peth respècte que mòstre entara identitat. 

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.


AUÉ.
SUPLEMENT SETMANAU DETH DIARI.

DISSABTE 24 GÈR DE 2004 N. 98.

Naua entrada tà Baquèira Beret per Vielha Mijaran.
Era ampliacion dera estacion iuernau peth Salient e Varradòs possible solucion entà descongestionar es accèssi actuaus tà 1500.
Eth Conselh celèbre un plen entà analisar eth caòs electric e circulatòri des darrèrs Nadaus.
AUÉ.

Eth plen se celebrèc dimars ena sedença deth Conselh Generau en Arròs.

Redaccion ARRÒS.
Eth Plen deth Conselh Generau aprovèc dimars en un plen sus era problematica viscuda es darrèrs Nadaus crear ua comission de representants de toti es partits politics en Conselh qu'expausarà ath plen deth Conselh es critèris politics e linhes generaus qu'a de seguir eth Plan Director que redigirà era Conselheria de Politica Territoriau e Òbres Publiques amassa damb era Oficina Tecnica de Supòrt Urbanistic deth Conselh. En decors dera session plenària eth Sindic d'Aran, Carlos Barrera, dec compde de diuèrses qüestions qu'a sus era taula e que poirien èster solucions fòrça viables entà esvitar que se produsisque ua situacion parièra ara des hèstes de Nadau. Barrera informèc que s'a encargat un estudi sus era mobilitat viària en Aran pendent tot er an qu'analisarà eth fluxe de veïculs ena C-28 e plantejarà solucions entà esvitar taps circulatòris, atau com es compromisi e dates d'execucion des melhores que harà Endesa entà garantir un servici electric de qualitat en Aran. Per un aute costat, s'informèc sus er acòrd damb Baquèira Beret e er Ajuntament de Naut Aran entà transformar eth parcatge de 1500 actuau en un de planta semisosterranha en tot passar de 760 places a 2000. Tanben s'informèc deth compromís dera Conselheria de PTOP de licitar en brèu es trabalhs de melhora dera C-28 enter Garòs e Salardú, en tot includir un anèx de regulacion des trauèsses d'Arties e Salardú. D'auti aspèctes deth plen corresponeren ath compromís deth Ministre de Sciéncia e Tecnologia, Juan Costa, de facilitar ath Conselh Generau er estudi de viabilitat d'ua alternativa de transpòrt public entà connectar Vielha e Vaquèira. Ua des solucions poirie èster, segontes Barrera, eth bastiment d'un "cremalhera" tostemp sometut a un critèri de despenes, finançament e sostenibilitat. En un aute punt dera orde s'informèc dera amassada damb es bailes de Bagergue e Unha, proprietaris des montanhes qu'an de perméter era ampliacion tath municipi de Vielha e Mijaran a trauèrs deth Salient, qu'en un futur permeteràn hèr un accès tà Baquèira per quauqui pòbles de Mijaran. Ua auta des mesures entà esvitar taps circulatòris d'accès tara estacion iuernau passarie per daurir un accès per Bagergue de connexion dirècta des d'aguesta poblacion, açò posicionarie Unha e Bagergue en dus nuclèus qu'aurien d'auer connexion dirècta damb era carretèra C28 e non com ara que s'a de trauessar Salardú entà arribar-i. Atau donques era prepausa passarie per hèr un nau accès en marrèc existent enter Cap d'Aran e Vaquèira damb ua longada de 800 mètres. De ua auta faiçon, eth Sindic Barrera a demanat ara Conselheria d'Indústria e Energia que s'er expedient informatiu dubèrt a Endesa sus es encauses dera pana de Nadau impliquen ara companhia de forma dirècta, non s'aplique ua sancion economica se non que s'arribe a un acòrd de programacion d'inversions entà melhorar es linhes de 25000 e se remplacen es hicòts transformadors que neurissen es petites poblacions entà dotar-les de mès disponibilitat electrica.

Convengut enter eth Centre Excursionista de Catalonha e era Escòla de Tecnics Esportius d'Aran.

Eth Sindic qualifique de fauta de respècte anonciar un Plan Director sense comunicà'c a Aran.

A punt eth IVau. Prèmi Aran de Literatura e era XIVau. edicion deth Mossen Condò Sambeat.

AUÉ.

DISSABTE, 24 DE GER DE 2004.

II.

Barrera qualifique de manca de respècte decidir sus era Val d'Aran sense consultar.
Eth deputat Boya respon ath Sindic en tot díder que parle dus lenguatges, eth de Barcelona e eth d'Aran.
Redaccion Lhèida Es declaracions deth Sindic d'Aran, Carlos Barrera, dimèrcles en ua amassada ena Deputacion de Lhèida receberen responsa rapida per part deth pòrtavotz deth PSC ena oposicion en Conselh Generau, Paco Boya. Eth Sindic Barrera cataloguèc de fauta de respècte institucionau eth hèt de hèr a conéisher, a trauèrs dera premsa, er acòrd de govèrn de crear un Plan Director entà Aran sense prumèr comunicà'c ara maxima institucion aranesa. "Ei fòrça trist qu'un plantejament, que pòt integrar-se a plec ar actuau Plan d'Ordenacion Territoriau d'Aran, nèishe d'aguesta manèra", didec Barrera. Eth deputat en Parlament per Lhèida, Paco Boya, responec en tot assegurar qu'eth Sindic ten dus lenguatges, "un en Barcelona e un aute en Aran". Eth deputat e pòrtavotz ena oposicion en Conselh volec méter de manifèst qu'es collapsus viscuts pendent Nadau son conseqüéncia dera manca de responsabilitat der anterior govèrn convergent en matèria de planificacion e inversion enes infrastructures araneses. Entad açò qu'ei ath nau sosdelegat der Alt Pirenèu e Aran, Barrera didec qu'eth PSC capte persones que laguens d'ues eleccions non an era acceptacion deth sòn votant. "Víctor Orrit non guanhèc es eleccions en Tremp e ath delà non apertien ath Pirenèu, son resèrves politiques de futur".

Bracs Er Aran de Literatura receberà òbres enquiath 28 de hereuèr.
Eth IVau. Prèmi Aran de Literatura dejà ei dubèrt as inscripcions en concors. Totes aqueres persones que volguen participar-i an temps enquiath pròplèu 28 de hereuèr. Er Aran de Literatura ei dubèrt ara narracion e poesia e demane un minim de 30 huelhes entàs òbres de narracion e de 75 vèrsi entàs de poesia. Aguest prèmi que complís era sua quatau edicion enguan, prèmie as guanhadors damb 2700 èuros e diplòma. Un còp finalizat eth concors e quan se coneishen es guanhadors, es sues òbres seràn editades laguens dera colleccion Garona de Pagès Editors.

Eth govèrn aranés contra era eleccion de Víctor Orrit.

Es presidents des Conselhs de Lhèida s'amassèren ena Deputacion.

AUÉ.

Finalize eth termini entà presentar òbres en Condò Sambeat.
Eth XIVau Concors de Literatura Mn. Condò Sambeat ei a punt de barrar eth termini entà presentar trabalhs, eth pròplèu 31 d'aguest mes serà eth darrèr dia. Es trabalhs presentats poiràn èster redigits en quin dialècte o varianta dera lengua occitana que sigue e totes es òbres presentades demoraràn proprietat deth Conselh Generau. Aguest concors a dues categories, narracion e poesia, e segontes es edats quate nivèus (A, B, C e D). Mainatges de 9 a 17 ans participen annaument en certamen, que dempús de catorze edicions s'a assolidat com un des mès importants en lengua aranesa e occitana, en tot recéber cada convocatòria participacion de concorsants d'Aran e de d'auti lòcs dera Occitània francesa. Es prèmis son en metallic e diplòma.

Agenda.
PRESENTACIONS. Les. Aué, dissabte, podetz assistir tara presentacion deth libre "Catars en Pirenèu" de Carles Gascon. Era acte se harà ena bibliotèca municipau de Les. COMPETICIONS. Beret. Ja pòs inscriuer-te ena 2au XXVI Marcha Beret, "Era Marcha 2004" que se celebrarà eth pròplèu 1 de hereuèr en Plan de Beret. Es inscripcions se pòden hèr ena Aubèrja Era Garona de Salardú o ben a trauèrs dera Federacion Catalana d'Espòrts d'Iuèrn. Tanben podetz tramitar-la per Internet ena pagina www.fceh.org.

EXPOSICIONS. Vielha. Aran Full Time alongue era mòstra "Mar e Montanha" enquiath 30 de gèr. Aguesta exposicion de pintures en relèu e escultures en bronze de Helena Agustí e Maria Demestres s'expause ena sala der Ajuntament de Vielha. Vielha  Deman finalize era mòstra "Romanic e paisatges des Pirenèus" des artistes Joan Escolà, Miguel Estaña e Ricard Novell. Aguesta mòstra collectiva d'art ei dubèrta des 17,00 ores enquias 20,00.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME VIELHA. CORRÈUS.
AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 24 DE GER DE 2004.

III.
PUJÒLO. CASTIÈRO.

PUJÒLO.

Era Pirena 2004 visite era Val d'Aran.
Redaccion BERET.
Era Pirena 2004 visitèc aguesta setmana era Val d'Aran entà celebrar diuèrses pròves d'aguesta edicion que dèc era benvenguda damb fòrça nhèu e temperatures normalizades. Era caravana de Pirena 2004 arribèc dimèrcles ena Val a on recorrèren 25 km peth Plan de Beret. Eth guanhador dera jornada siguec er aleman Rudi Ropertz que merquèc distàncies dauant deth sòn rival Josep Domingo. Es participaires passèren era net en Montgarri en un campament dejós deth cèu aranés. Era siesau etapa s'inicièc tàs 8,30 ores e junhec Motgarri, Bonabé e Beret en 54 km de recorrut damb granes dificultats entath cap de corsa Ropertz, que deishèc passar dauant ath basc Iker Ozcoidi qui li treiguec dues minutes de diferéncia. Açò desbanquèc deth dusau lòc ath catalan Domingo. Ena modalitat de skijoring, era chèca Jana Porubska contunhèc en tot colleccionar victòries e auançar-se en classament generau. Diuendres siguec un dia de descans entà cans e mushings, aué se celèbre era etapa en Port Ainé. 

Vielha Mijaran enquèste as sòns vesins.
Redaccion VIELHA.
Pendent es darrères setmanes es vesins de Vielha-Mijaran an estat enquestats entà conéisher era sua opinion sus aqueri problèmes que tanhen as diuèrses poblacions deth municipi. Diuèrses enquèstes ajudaràn ath consistòri a obtier informacion sus desparièrs ahèrs deth municipi. Er Ajuntament de Vielha-Mijaran vòu que damb aguest estudi se poguen aportar donades entà ajudar ena confeccion dera prepausa qu'eth consistòri harà a arribar ath Departament de Politica Territoriau e Òbres Publiques dera Generalitat de Catalonha entà que siguen contemplades en futur Plan Director dera Val d'Aran. Sense cap de dobte, un des tèmes demanadi hè referéncia ara dubertura dera estacion Tuca. Er Ajuntament de Vielha a previst presentar eth resultat d'aguesta enquèsta, sus era opinion des vesins entad açò qu'ei ath projècte de redubertura dera Tuca, pògui dies abantes de qué diuèrses empreses presenten desparières prepauses empresariaus entà tornar a daurir eth complèxe, talaments com informaue er Aué.

Es mushing se disputen era Pirena en Beret e Montgarri.

Eth 22 de gèr de 2004, es escolans deth CEIP Garona de Vielha celebrèren era tradicionau hèsta de Sant Vicenç, patron des estudiants dera Val d'Aran. Ena nomentada hèsta, es escolans des cicles miei e superior barèren en tot hèr coreografies de diuèrses cançons e, ara seguida, compartiren enter toti es vrespalhs qu'eri madeishi auien portat.

Era signatura se hec ena sedença deth Conselh en Vielha.

AUÉ.

Era ETEVA impartirà classes as tecnics esportius en Barcelona.
Un convengut harà particeps as tecnics deth CEC laguens dera escòla d'Aran.
Redaccion SALARDÚ.
Eth president deth Centre Excursionista de Catalonha CEC, Enric Nosàs, e eth Sindic d'Aran, Carlos Barrera, signèren dijaus en Vielha un convengut a trauèrs deth quau es tecnics dera institucion excursionista poderàn assessorar ara Escòla de Formacion de Tecnics Esportius dera Val d'Aran, ETEVA, en tot aquerò referent a escalada, aupinisme, excursionisme o ben esquí de montanha. "Atau donques s'agranirà eth quadre de professors. Era escòla de montanha deth CEC auem d'auer en compde que non compren ua formacion reglada", expliquèc Nosàs. Un aute des punts includit en convengut soscrit enter es dues institucions, e plan important, ei era promocion dera Escòla de Formacion de Tecnics d'Aran dehòra deth parçan. Eth convengut establís qu'ETEVA poirà compdar damb era sedença deth CEC en Barcelona entà poder impartir es classes as tecnics que volguen hè'c des dera ciutat. "Eth potenciau dera escòla aranesa transportat tà Barcelona. Hè ans qu'estudiam ua formula corrècta entà qu'andues escòles poguen collaborar e a arribat eth moment, ei ua oportunitat que profitaram", didec Nosàs.

Ua des preguntes siguec sus era Tuca.

PALHARS.

Eth CAEI participe en ua pròva en Port Ainé damb 55 corredors.
Redaccion PORT AINÉ.
Es alevins deth CAEI participèren era darrèra dimenjada, ena estacion d'iuèrn de Port Ainé, ena prumèra corsa dera sason. En aguesta competicion, que consistic en un gigant, sonque i participèren aqueri mainatges neishuts enter es ans 1996 e 1993 des clubs des demarcacions territoriaus de Lhèida e Tarragona. Un totau de 55 corredors representèren ath CAEI en tot obtier tres des sies prumères posicions, atau coma un dusau e un tresau lòc. Laura Soria siguec prumèra en alevins I mainades, Lucia Guerra prumèra en alevins II gojates e Gabriel Guerra prumèr en Alevins II gojats seguit d'Alex Puente e Miguel Escayola que sigueren dusau e tresau, respectivament.

AUÉ.

DISSABTE, 24 DE GER DE 2004.

IV.

Ara que i èm.
Jusèp Lois Sans.

Francés.
Er aparelh s'installarà en Comalada, en Plan de Beret.

Un Flowcapt soís mesurarà era nhèu que carrege eth vent.
Redaccion Beret (Pujòlo).
Eth Servici de Prediccion de Lauegi deth Conselh Generau d'Aran a installat aguesta setmana ena zòna de Comalada, en Plan de Beret, eth prumèr sistèma Flowcapt de tot eth parçan que complementarà ara rèsta d'estacions nivometeorologiques damb informacion sus era capacitat deth vent entà carrejar nhèu. Damb era informacion des estacions meteorologiques de Bonaigua, de Sassèuva (en municipi d'Arres), era dera estacion de Baquèira Beret e aguest nau dispositiu de mesura eth servici aranés de prediccions poderà elaborar un comunicat locau de perilh de lauegi entà contarotlar es carretères d'accès tara Bonaigua e tà Beret. "Aguest bulletin locau manifèste es probabilitats de queiguda des lauegi que poguen afectar ara C28, en Pòrt dera Bonaigua, e ara L-142 B, en Beret, en tot èster ua airina plan utila entàs responsables d'aguestes vies. Damb aguest bulletin se poirà daurir o barrar era carretèra damb base a ua informacion mès fidedigna", expliquèc eth tecnic en prediccions de lauegi deth Conselh Generau d'Aran, Jordi Gavaldà. Enquia ara, era Val d'Aran dispausaue d'un unenc bulletin d'informacion de lauegi qu'ère generau entà tota Catalonha, ara se complemente damb tota era informacion remassada en Servici Aranés de Prediccion de Lauegi. Damb aguest nau sistèma de mesura dera capacitat deth vent entà carrejar nhèu, eth Flowcapt, es tecnics deth servici receberàn informacion via telefonia mobil cada quate ores sus aguesta estacion plaçada en Comalada. Ath madeish temps, eth Servici de Prediccions de Lauegi deth Conselh, a trauèrs dera empresa Flowcapt, publicarà ena sua web tota era informacion actualizada. Aguest nau aparelh de mesura arribèc aguesta setmana provenent de Soïssa e a estat finançat pera Generalitat de Catalonha ena sua totalitat, encara qu'era gestion deth madeish corresponerà ath Conselh Generau d'Aran.

Eth Flowcapt ei un esturment de mesura dera capacitat deth vent entà carrejar nhèu eth quau permeterà elaborar un comunicat de perilh de lauegi ena C-28 e L-142 B.

Èster francés ei coma èster credent d'ua religion; era fe aucupe ua part importanta deth hèt. Era editoriau Natan en un des sòns libres de literatura entà joeni estudiants d'institut ditz de Guilhèm IX qu'"ei eth prumèr trobador, eth prumèr poèta que cante er amor en francés (... que cree) era concepcion der amor e dera hemna qu'influirà tota era cultura europèa,... gran senhor, potent militar, ei eth prumèr poèta francés". Guilhèm IX escriuec sonque en occitan e en occitan produsic era concepcion europèa der amor. Eth 19 de deseme passat eth President der Institut d'Estudis Occitans siguec convidat peth Ministre der Interior Francés N. Sarkozy tà ua amassada entà parlar sus era reconeishença e era promocion der occitan. En un país normal ua question atau non serie tractada peth Ministre der Interior; ac harie eth de Cultura, eth d'Ensenhament, eth de Presidéncia o eth madeish President. Eth Ministre der Interior interven en aguesta question pr'amor que se sage de reconéisher er occitan en Departament des Pirenèus Atlantics. En aguest Departament s'i amassen tres lengües, era oficiau o francés e es dues pròpries eth occitan e eth basc. Ei pr'amor dera existéncia d'aguesta darrèra lengua que se vòu experimentar era promocion lingüistica en aguest Departament. Eth Ministre der Interior s'aucupe tanben dera promocion lingüistica en Corsega. Ei domatge d'intuïr qu'era promocion dera identitat e dera lengua age d'anar restacada ar emplec dera violéncia. Era promocion der occitan non a de limitar-se a miei Departament. Er occitan ei emplegat, en aguest cas, peth govèrn francés entà negar-se a crear eth Departament Basc que diuèrsi collectius exigissen.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.


DISSABTE 31 DE GER DE 2004 N. 99.

Eth conselhèr de Trabalh considère qu'Endesa aurie d'auer mès personal.
Josep Maria Rané visitèc ager era Val d'Aran e es installacions d'Arties a on se produsic era pana.

Rañé apòste per diversificar eth teishit economic d'Aran.

AUÉ.

Eth conselhèr de Trabalh siguec recebut ena casa deth senhor d'Arròs peth Sindic d'Aran, Carlos Barrera.

Redaccion Arròs.
Eth conselhèr de Trabalh e Indústria dera Generalitat de Catalonha, Josep Maria Rañé, considère, dempús des explicacions des directius d'Endesa ager en Arties, qu'era companhia auie hèt es revisions e es mantenements corresponents enes dispositius a on s'originèc era pana. Eth director d'Endesa de Catalonha, Josep Rovira, hec es explics corresponents ar eveniment amassa damb eth director dera companhia en Lhèida Asensio Martínez, e remerquèc que tot eth sistèma de proteccions actuèc ben e que de non auer estat atau aurien auut un problèma plan dificil de resòlver. "Es mantenements que mane era lei se heren. Es TI's non falhen jamès, an ua vida de dètz ans e aguest ei eth dusau viatge que s'espatraquen en aguest periòde en tot er estat. Non ei normal", hec a saber Rovira ath conselhèr Rañé. Eth titolar de trabalh didec qu'Endesa a temps entà allegar enquiath pròplèu 6 de hereuèr e que se se falhe en contra dera companhia aurà de pagar ua sancion de 120000 èuros que non revertirà pas sus era Val d'Aran per'mor qu'ei recaudat peth tresor dera Generalitat. Rañé en cambi considerèc qu'era companhia electrica aurie de dispausar de mès personau en parçan e que se non ei atau e açò se tradusís en panes e efèctes dirèctes sus eth consumidor, era obligacion de Trabalh ei sancionar. "Era empresa ei privada e a d'alistar aquerò que vò u hèr", didec Rañé. Eth conselhèr s'amassèc damb toti es membres deth Conselh en Arròs, signèc eth libre d'aur e anoncièc qu'era sua conselheria trabalharà entà diversificar eth teishit economic deth parçan e generar mès activitats economiques maugrat qu'ei plan dificil en un país com Aran. "Auem de crear naues indústries que siguen respectuoses damb eth miei ambient", didec Rañé.

Torisme Val d'Aran participe ena Hèira Internacionau de Torisme.

Joan Viladomat prepause daurir era Tuca damb 24 milions d'euros.

AUÉ.

DISSABTE, 31 DE GER DE 2004.

II.

Aran apòste per un creishement urbanistic entath Baish Aran.
Eth Conselh tanben vòu qu'es municipis agen un modèl especiau entà hèr qu'es zònes antiques siguen tà pedanhs.
Redaccion Madrid.
Eth Sindic d'Aran, Carlos Barrera, e eth director de Torisme Val d'Aran, Manèl Español, reiterèren dimèrcles en Fitur era apòsta per un creishement urbanistic dera Val d'Aran entath Baish Aran e defeneren un modèl entàs municipis entà qu'es parts antiques siguen exclussives entà pedanhs en respectar as residents e non afectar-les en arren. Era representacion aranesa a participat aguesta setmana ena Hèira Internacionau de Torisme mès importanta de tot er estat e damb sedença en Madrid que siguec inaugurada dimèrcles peth rei Joan Carles. Torisme Val d'Aran a presentat en aguesta hèira un huelheton generic sus era Val d'Aran que servirà coma mòstra entà qu'era rèsta de huelhetons agen era madeisha linha. Er èster independent de promocion toristica tanben hec a conéisher era Val d'Aran coma destinacion toristica esportiua de Catalonha atau com era Q de qualitat que ben lèu receberà era Oficina de Torisme de Vielha.

Brèus Riu molèst per deishar dehòra a Vielha coma sedença deth Naut Pirenèu.
Eth baile de Vielha, Joan Riu, a qualificat de manca d'educacion politica era designacion de Víctor Orrit, exalcalde de Tremp, coma nau sosdelegat deth govèrn en Alt Pirèneu e Aran. Riu se mostrèc cossent ena decision deth govèrn de nomentar a Orrit responsable d'aguesta sosdelegacion, mès considère qu'eth hèt d'èster un departament que depen de Governacion hè que fòrça actuacions afècten dirèctament a Aran e pense qu'abantes se poirie auer consultat damb es institucions politiques d'Aran. Er alcalde deth cap-lòc aranés siguec mès contondent damb eth nomentament des localitats qu'auberjaràn es sedences dera sosdelegacion (Tremp, La Seu d'Urgell e Puigcerdà) en non contemplar-se Vielha enter eres. "Ei eth Naut Pirenèu e Aran, en cambi auram de desplaçar-mos tad aguestes localitats entà deféner es nòsti interessi", expliquèc Riu e higec que pendent aguesti 23 ans non s'a hèt pro pedagogia sus eth hèt diferenciau d'Aran envèrs Catalonha. "Auem pensat tostemp en Conselh com un gran ajuntament e non coma eth govèrn d'un país. Non ac pòden enténer en Catalonha se non ac credem prumèr en Aran". Er alcalde Riu s'amassarà damb eth conselhèr de Governacion, Joan Carretero, entà expausar-li eth sòn desacòrd. "Jo pensaua qu'era sua sensibilitat pirenenca aurie dat a Vielha ua sedença, mès non se mos a dit arren abantes".

Torisme Val d'Aran presente ua naua linha de huelhetons.

Torisme Val d'Aran se trapaue laguens deth stand de Torisme de Catalonha.
.
AUÉ

OPINION.
Maria Loïsa Paytubí Aparicio.
Catedratica de Diboish e exdecana deth Collègi Oficiau de Doctors e Licenciats en Bères Arts e Professors de Diboish de Catalonha

En defensa dera educacion integrau.
Coma professionau dera educacion en tot mejançar er art, eth diboish e eth dessenh, des de hè 36 ans, sò professora de diboish en IES Ernest Lluch de Barcelona. Sò plan preocupada peth futur dera educacion des nòsti alumnes, gojats e gojates, joeni d'aué, responsables deth futur que se veiràn fòrça afectadi ena sua formacion integrau pera mancança des ensenhaments artistics, visuaus e plastics, segontes aquerò que projècte aplicar er actuau Govèrn der Estat, e semble que damb era complicitat des govèrns autonomics. Tot açò pòt arribar a afectar ara personalitat des actuaus escolans. Era sua formacion integrau, era imaginacion e liura creativitat an de besonh deth desvolopament contunhat de totes es sues capacitats, includides es artistiques, autant es innates com es aprenudes. Aguest trabalh correspon as professionaus des Bères Arts, que tanplan que se premanissen autant en hons e era forma, coma en mestièr e era pedagogia der art. Es fondaments basics dera pedagogia der art son eth desvolopament dera personalitat, era potenciacion dera creativitat, er aqueriment e foment der esperit critic envèrs er entorn e es manifestacions de tota classa. Sense anar mès luenh, seríem es madeishi se non auessen existit persones coma es pintors d'Altamira? Sense es grani pintors des muraus romanics enes Pirenèus? Sense es mèstres e es talhèrs a on s'inicièren Leonardo da Vinci e Miguel Angel, entre d'auti? Gessem deth 2003, an deth dessenh, e non pogui creir qu'ignoram un còp mès qu'es dessenhadors son artistes der art aplicat. Çò que vòlen implantar tamb era LOCE actuau en Airau artistic, visuau e plastic ei era pagalha, incomprensibla, antinaturau, psicologicament perniciosa, que se pòt considerar coma un sètge culturau, un còp de punh ara sensibilitat intima des valors personaus.

AUÉ.
EDITE: PREMSA CATALANA S.A. ELABORACIÓN: GRUP CAT news@grupcat.com.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA.
GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME. VIELHA. CORRÈUS.
NOTARIA. RECAPTACION IMPÒSTI. MUSEU D'ARAN. AUÉ (REDACCION). GREMI D'HOSTALERIA. LORDÈRES.
AUÉ.

DISSABTE, 31 DE GER DE 2004.

III.
CASTIÈRO.

CASTIÈRO.

Foment apariarà era N-230 ena primauera.
Redaccion VIELHA.
Eth Ministèri de Foment a adjudicat ara empresa Sorigué es trabalhs de refòrç dera cauçada dera carretèra N-230 ath sòn pas pera Val d'Aran, dempús deth gran numerò de denóncies tramitades pes usatgèrs qu'en nombroses escadences an auut accidents. En totau eth Ministèri aurà d'invertir 3,8 milions d'èuros entà deishar en condicions eth tram que va des deth tunèl de Vielha enquiara termièra de Les. Eth Cap dera Demarcacion de Carretères der estat en Lhèida, Juan Antonio Romero, s'a entrevistat aguesta setmana damb eth Sindic d'Aran, Carlos Barrera, entà presentar es actuacions que s'amiaràn a tèrme e garantir qu'en moment qu'era meteorologia ac permete (ena primauera) s'entamenaràn es trabalhs. Peth moment es vesins d'Aran s'auràn de conformar damb er adobament provisionau dera via damb ciment e asfalt, ei a díder, curbir es deficiéncies existentes enquia que se hèsque eth refòrç integrau. Barrera anoncièc que se bastiràn, damb aguesti trabalhs, dues redones enes accèssi de Vilac e Pònt d'Arròs.

Dues redones enes accèssi tà Vilac e Pònt d'Arròs.

Era Tuca vòu èster era solucion entara massificacion d'esquiaires en Aran.

AUÉ.

Era prepausa de Joan Viladomat entà daurir Tuca artenh es 24 milions d'g.
Er empresari andorran vòu qu'er accès sigue per Betren e damb tres telesères abilitar 30 quilomètres de pistes.
Redaccion Vielha.
Er empresari andorran Joan Viladomat prepause ua inversion de 24 milions d'èuros entà tornar a daurir era estacion iuernau de Tuca. En declaracions a un diari de Lhèida Viladomat ditz veir viabla e factibla era dubertura deth complèxe validada per ua prepausa gestionada pera consultora Alpha Corporate e qu'a estat enviada ar Ajuntament de Vielha e Mijaran. Er empresari andorran, que participe en projècte coma assessor en tèmes restacadi damb era nhèu, prepause ua estacion damb un accès principau tàs pistes pera localitat de Betren a trauèrs d'un telecabina. Un còp en pistes, se contemplarie ua prumèra fasa de tres telesères entà abilitar enter 25 e 30 quilomètres. Viladomat prepause tanben bastir un restaurant e ua cafeteria ena còta 1700. Era naua Tuca aufrirà pistes de grana qualitat e de desparièrs nivèus de dificultat. Era pròplèu setmana er Ajuntament de Vielha e Mijaran s'amassarà damb totes es parts afectades pera possibla redubertura dera Tuca entà expausar es prepauses des cinc empreses interessades ena metuda en foncionament deth complèxe iuernal, enter eres ua empresa damb capitau soís, eth grop immobiliari Fadesa e es empresaris de Terrassa, Carlos Cánovas e Eusebio Gómez. Joan Viladomat, director de Pas de la Casa Grau Roig, includís ena sua prepausa aufrir activitats d'ostiu entà hèr-ne dera Tuca un autentic motor economic entath municipi.

ANDÒRRA.

Cinc pòdiums entath CAEI en Trofèu celebrat en Pas de la Casa.
Redaccion Pas de la Casa.
Era equipa juvenila d'esquí aupin deth CAEI participèc era darrèra dimenjada ena estacion d'iuèrn andorrana de Pas dera Casa en Trofèu Espòrts Ricard Tarré/Memorial Chichu Tauler. Es components deth club aranés heren un plan bon papèr en aguesta competicion, donques toti es que pugèren en pòdium participaven per prumèr viatge ena categoria juvenila. Un totau de 13 corredors, nau de Juvenils I e quate de Juvenils II, representèren ath CAEI e obtieren cinc pòdiums. Maria Munguia siguec era dusau der slalom ena categoria femenina e Paul de la Cuesta tresau ena masculina des Juvenils I.En gigant, Ares Cuadras arribèc prumèra e Yago Antes e Oscar Garí prumèr e tresau respectivament.

Eth CEVA celebrèc, eth passat 24 e 25 de gèr, eth sòn trofèu puntuable tara Copa d'Espanha. Un totau de 29 federacions der estat participèren damb 210 corredors.

Yago Antes e Òscar Garí en pòdium.

AUÉ.

DISSABTE, 31 DE GER DE 2004.

IV. Perfil.

"Eth CEC servic de refugi contra era repression franquista".
Redaccion Salardú (PUJÒLO).
Enric Nosàs Sisquella ei president deth CEC de dem pús sèt ans.

Ara que i èm.
Jusèp Lois Sans.

Jo que sai.
Era literatura ei era sublimacion dera paraula era esquista dera expression orau. Quan mès lieges mès plaser li trapes. Darrèraments e des de hè massa temps liegi libres en lengües non occitanes, sustot en catalan e en castelhan. Des deth mèn posicionament d'occitanista convençut, d'aranés vitau, me produsís un certan "jo que me sai" non poder gaudir dera mia literatura, d'aquera literatura que creen es òmes e hemnes que parlen era madeisha lengua que jo, era lengua nòsta. Non voi limitar-me ath mèn localisme, voi auer ua produccion sufisenta de dimension internacionau e de qualitat. Enguan, que se celèbren es 100 ans dera concession deth Nòbel a Mistral e es 150 ans dera sua neishença, me cau reconéisher qu'era istòria dera literatura occitana a produsit gigants der art dera expression escrita e orau e qu'er occitan a estat pendent sègles era lengua de referéncia, mès ara passam pes moments hloishi. Er IEI convòque eth prèmi Es Talúries en occitan dotat damb 3000 èuros e enes dues darrères edicions sonque s'i an presentat dus trabalhs en cadua e ena edicion der an 2003 eth jurat determinèc de deishar-lo vacant pera manca de qualitat. Es sòs non aparien arren; ei era socializacion dera lengua qu'empedís qu'aguesta age ua preséncia importanta e qu'esvite que posque auer ua produccion literària de qualitat. Se non se parle o se parle cada dia mens dificilament podem anautir era condicion d'ua paraula non emplegada. Ara fin, quan es autors produsissen literatura trapen a mancar es paraules. Maugrat tot, sò convençut qu'açò ei temporau e guarirè eth "jo que me sai " en tot liéger es bones causes qu'encara se produsissen en aranés e en occitan.

AUÉ.
Entath president deth Centre Excursionista de Catalonha (CEC), Enric Nosàs Sisquella, çò de mès gratificant coma maxim responsable d'aguest ei que quauques ues des activitats que s'organizen agen contunhitat e que d'autes organizacions seguisquen es passi entà desvolopar-ne de parallèles. Pendent fòrça ans eth CEC a trabalhat enes negociacions damb eth Conselh Generau d'Aran entà cercar ua formula de collaboracion. "Fin finau l'auem trapada. Auem signat un convengut entà collaborar damb ETEVA, era escòla de tecnics esportius d'Aran, que permeterà qu'agen representacion en Barcelona e ath madeish temps es professors dera escòla de montanha poiràn complementar eth prètzhèt des professors d'ETEVA", conde Enric Nosàs que considère qu'ua bona relacion damb ETEVA consistís en aportar fonaments, non sonque tecnics senon tanben culturaus e istorics. Enric Nosàs hè sèt ans qu'ei president deth CEC e 55 que n'ei membre. "Es prumères motivacions entà participar en aguesta grana familha son era montanha, er aupinisme, era escalada. Rebrembem qu'er excursionisme catalan a un patriotisme unenc", ditz Enric. "Eth CEC ère un refugi contra era repression franquista". Eth CEC neishec en 1876 en Barcelona, e en 1922, Juli Solé Santaló hec era guida d'Aran qu'ei era mès antica de tot er estat. Açò portèc ath CEC entà Aran e toti es alcaldes redigiren un document entà arregraïr-les-ac. En 1934, Lluís Estasen amassa damb uns auti sòcis deth CEC heren a arribar es prumèrs esquís ena Val e es prumèrs esquiadors se heren sòcis deth centre. "Enes 60 eth CEC auec era volença de bastir eth chalet de Salardú en tot coïncidir damb er inici de Baquèira", explique Enric, que compare era situacion ara de La Molina que tanben comencèc damb era preséncia deth CEC. Segontes eth president d'aguesta institucion centenària, eth CEC daurís camins, "eth CEC creèc era prumèra escòla d'esquí, siguerem pioniers mès non ei eth prètzhèt dera institucion". Ena actualitat eth CEC posse eth senderisme damb era dubertura de camins. Es membres d'aguest collectiu an un supòrt unenc entà desvolopar aguesti trabalhs, compden damb ua bibliotèca de 38000 volums e 300000 fotografies, des quaus eth 90% son d'abantes des ans 40 (negatius classats). Eth CEC a 6000 sòcis e manten un totau de 8 refugis en foncionament, ath delà tanben compde damb un fons de mapes istorics qu'arriben as 7000 exemplars. Eth Centre Excursionista de Catalonha, damb 6000 sòcis, trabalhe actuament ena dubertura de naui camins entath senderisme."

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.


AUÉ.
SUPLEMENT SETMANAU DETH DIARI.

DISSABTE 7 DE HEREUER DE 2004 N. 100.

Es vesins de Vielha considèren qu'era gestion dera Tuca aurie d'èster aranesa.
Er Ajuntament de Vielha e Mijaran a elaborat un estudi de mercat entà saber qué pensen es vesins.

Es vesins non vòlen participacion empresariau especulativa de dehòra. Era Tuca se transformarie en ua estacion d'esquí damb un complèxe ludicoesportiu ath pè des pistes.

AUÉ.

Redaccion Vielha.
Segontes se despren der estudi de mercat realizat en mes de noveme a persones de mès de 20 ans, eth 89 % des enquestats opine qu'era espleita dera estacion d'esquí Tuca aurie d'èster a cargue d'un consòrci d'empreses dera Val d'Aran. Aguest estudi, encargat per Ajuntament de Vielha e Mijaran, reflèxe qu'eth 90 % des vesins deth municipi considère qu'eth futur complèxe ludicoesportiutoristic ath torn dera Tuca aurie d'èster contarotlat per empreses araneses encara qu'eth 10 % restant se mòstre partidari de qu'aguest nau negòci toristic compde damb era participacion d'empresaris de dehòra. Es 134 entrevistes que se heren as vesins de Vielha e Mijaran demanauen sus diuèrsi aspèctes dera redubertura de Tuca, atau coma sus es infrastructures actuaus en municipi. En aguest estudi tanben se preguntèc as comerçants, ostalèrs, representants immobiliaris, alcaldes e pedanies qu'ena màger part des casi coïncidiren enes responses des ciutadans. Eth complèxe toristic dera Tuca aurie de demorar en mans araneses en tot deishar ua pòrta dubèrta ara auhèrta de dehòra damb garanties de qué non siguesse especulativa. Per un aute costat, eth 99 % des enquestats considère qu'era creacion d'un complèxe ludicoesportiu d'aventura melhorarie era auhèrta laborau en Aran, en tot qu'eth 95 % opine que non s'a de crear un espaci de caractèr sasoèr dedicat sonque ar esquí. Lèu lèu era totalitat des ciutadans de Vielha pense en un modèl de complèxe ath torn dera aventura, ua zòna damb espacis d'aigües termaus e er esquí coma complement. Entad açò qu'ei ath finançament, mès dera mieitad des enquestats cre qu'a d'èster publica e privada e non pas un intercambi immobiliari.

Eth govèrn de CDA en Naut Aran desestime era prepausa d'UA deth Plan d'Emergéncies.

Es pagesi dera Ribagòrça aragonesa demanen pèisher en Aran.

AUÉ.

DISSABTE, 7 DE HEREUER DE 2004.

II.

CDA en Naut Aran desaten es prepauses d'UA sus era problematica deth Nadau.
Es socialistes diden qu'Aran dispause d'un transpòrt public ineficaç e ua recuelhuda de lordères inoperanta.
Redaccion Salardú (Pujòlo).
Eth plen der Ajuntament deth Naut Aran celebrat dimars, a demana deth grop UAPSC, entà tractar era problematica viscuda en Aran eth darrèr Nadau non dèc pas gessuda a lèu cap des mesures prepausades pes socialistes. Eth grop socialista prepausèc tanben crear un gabinet de premsa entà contrarestar era mala imatge qu'aguest Nadau an dat es mieis ath municipi. Es membres de CDA en govèrn non ac descarten maugrat que senhalèren qu'açò dure quate dies e que s'a de trabalhar entà non passar per ua situacion pariona ara d'enguan. Çò que s'aprovèc en plen siguec balhar supòrt as pedanies de Bagergue e Unha ena negociacion damb Baquèira entad açò qu'ei ara dubertura de naui accèssi ara estacion pes sues montanhes. Sus transpòrt public e lordères eth Sindic darà explicacions en pròplèu plen.

Bracs Fecsa Endesa arribe a temps entà allegar contra er expedient daurit pera Generalitat.
Ager finalizèc eth termini entà qu'era empresa Fecsa Endesa presentèsse allegacions ar expedient qu'eth govèrn dera Generalitat dauric ara companhia pr'amor dera pana deth darrèr Nadau en qué 22000 persones apuprètz demorèren a escures. Eth Departament Tecnic dera Electrica dejà a hèt es déuers e aguesta madeisha setmana presentèren es allegacions avientes. Eth conselhèr de Trabalh e Indústria deth govèrn catalan anoncièc eth darrèr diuendres, en ua visita oficiau a Aran, qu'era Generalitat poirie sancionar ara companhia damb 120000 èuros, totun reconeishec ad aguesta publicacion que dempús des explics des directius de Fecsa Endesa ère clar que se sajaue d'ua situacion fortuïta e qu'eth lòc a on se produsic era pana auie passat es contaròtles e revisions corresponentes. Maugrat tot eth govèrn dera Generalitat considère sancionable era companhia per ua manca d'inversions que poirien auer esvitat era situacion. Eth balanç des reclamacions hètes per particulars e empreses de diuèrsi sectors d'Aran tramitades ena Oficina deth Consumidor deth Conselh Generau ei plan positiu per'mor dera grana quantitat expedients dubèrts. En barrar aguesta edicion, era oficina auie recebut un totau de 138 reclamacions. Era tecnica en consum deth Conselh Generau d'Aran, Mari Carmen Mora, ac avalorèc plan positivament principaument pera responsa qu'era companhia electrica a hèt des reclamacions dejà presentades e per interès des persones en reclamar e utilizar eth servici qu'aufrís era oficina entà canalizar-les.

Leon ditz que tot ei ua cunha politica des socialistes.
Segontes Manel Rocher, d'UA, "en tot deishar de costat era politica, auem volut deféner mancances deth municipi coma redigir un plan de parcatges e d'autes infrastructures, entà desvolopar-les pendent tota era legislatura, e non s'an pas acceptat ", a despiet d'açò s'artenhec un pacte enter era oposicion e era equipa de govèrn de mantier ua comission entà redigir e elaborar un Plan d'Emergéncies. "Açò era lei ac ditz, tot amassa se sage d'ua cunha politica per'mor que tot ei previst ena lei", didec er alcalde de CDA, Víctor Leon.

AUÉ.

Eth darrèr dimars 20 de gèr eth Conselh Generau celebrèc un plen extraordinari.

Agenda.
EXPOSICIONS. Arties. Ager s'inaugurèc ena glèisa de Sant Joan d'Arties era mòstra "Cent ans d'acordeon diatonic en Catalonha". Era exposicion ei dubèrta enquiath 7 de març, de 17'00 a 20'00 ores. AUFÈRTA DE TRABALH. Conselh Generau. Ofèrta de trabalh de TESVA entà totes es persones damb carnet BTP e experiéncia en conduccion. Era formacion sanitària, prumèrs auxilis, supòrt vitau, DEA o tecnic en transpòrt sanitari son d'autes des formalitats essenciaus entà presentar-se. Entà mès informacion podetz contactar damb TESVA, telefon 973 64 00 56. PROJECCIONS. Vielha. Aué dissabte, Juan Carlos Aldeguer presente er audiovisual Bagirathi-III, era istòria d'ua mitica prumèra "Estrella imposible". Era projeccion se harà en otèl Pirene de Vielha.

Servicis.

CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. FUNERÀRIA. BURÈU TORISME. VIELHA. CORRÈUS.
AUÉ.
EDITE: PREMSA CATALANA S.A. ELABORACIÓN: GRUPCAT news@grupcat.com.

NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 7 DE HEREUER DE 2004.

III.
PUJÒLO.

PUJÒLO.

Acordeons diatonics ena glèisa de Sant Joan d'Arties.
Redaccion Arties "Cent ans d'acordeon diatonic en Catalonha". Aguest ei eth títol dera exposicion inaugurada ager ena glèisa de Sant Joan d'Arties e que demorarà dubèrta enquiath pròplèu 7 de març. Era exposicion presentada per Artur Blasco mòstre acordeons diatonics, semicromatics e cromatics, melodions, concertines e bandonions. Era mòstra tanben recuelh fotografies d'acordeonistes de desparières epòques der encastre rurau dera montanha es quaus formen part des sòns trabalhs de recèrca e recuperacion der acordeon diatonic en Catalonha en base ara sua tradicion des de finaus deth sègle XIX, especiaument des pòbles des Pirenèus. En tot coïncidir damb era inauguracion dera exposicion se presentèc eth libre "Repertòri musicau aranés. Dances, cançons, nadalets e imne aranesi" editat peth Conselh Generau d'Aran e elaborat per professors deth parçan. Pendent era inauguracion tanben actuèren eth Trio Tercet de Tres, musics d'Arsèguel (acordion diatonic e gralha), e Elisabeth Zwillin e Pia Cuincy, professores de musica.

Presenten eth libre "Repertòri musicau aranés".
Eth Sindic, Carlos Barrera, recebec ath Conselhèr d'Agricultura, Antòni Siurana, ena sedença deth Conselh Generau en Vielha.

AUÉ.

Aran e Ribagòrça demanen al conselhèr Siurana eth retorn der amontanhatge.
Eth titular d'Agricultura s'amassèc damb eth Sindic e visitèc era piscifactoria de Les e er Ajuntament de Bossòst.
Redaccion Vielha.
Es pagesi dera Ribagòrça d'Aragon e Catalonha an demanat poder tornar a pèisher ena Val d'Aran en ua entrevista mantenguda dimèrcles damb eth Conselhèr d'Agricultura, Antòni Siurana. Eth titular d'Agricultura visitèc era Val d'Aran e s'entrevistèc damb eth Sindic, Carlos Barrera, damb qui se comprometec a hèr d'intermediari entà solucionar aguest ahèr que non permet as pagesi aragonesi de portar es sues arramades tara Val d'Aran pr'amor qu'era lei sanitària en Aragon non exigís pas eth doble 0 e per tant pòt comportar epidemies e contagis ara rèsta de tropèths deth parçan. Eth Sindic Barrera didec que son importantes entath parçan es tèrres de peishiu donques mantien era sostenibilitat naturau des montanhes e balhen ingrèssi economics as ajuntaments.Eth govèrn d'Aran e eth catalan trabalharàn entà qu'er amontanhatge des arramades de delà (dera Franja) pogue hèr-se enes montanhes araneses. Eth Conselhèr Siurana que visitarà Aran de forma oficiau en març o abriu anoncièc, ena sedença deth Conselh, ajudes entara via d'Arres a Bossòst maugrat es compromisi der anterior govèrn, "i auie mès volontat que sòs", didec Siurana. Tanben expliquèc que cromparàn un terren d'Es Bòrdes que permeterà senhalizar e melhorar er accès tara Artiga de Lin. Siurana visitèc er Ajuntament de Bossòst e era piscifactoria de Les entà conéisher com se hè era reproduccion de caviar e esturion.

CASTIÈRO.

Era Mòla de Betren serà reformada e formarà part deth hilat museïstic.
Redaccion Vielha.
Er èster menor descentralizat de Betren signèc dimars damb eth Conselh Generau d'Aran un convengut entara gestion dera Mòla de Betren que passarà a formar part deth hilat museïstic d'Aran. Eth convengut a ua durada de 49 ans e sage de reïvindicar era importància qu'era aigua auec ena istòria d'Aran pes profitaments que se heren, ben entara produccion de lum, o ben tara lan, enter d'auti. Eth projècte dera Mòla de Betren, s'includís laguens deth convengut de recuperacion dera imatge toristica deth parçan e que signèren eth Conselh Generau e Fecsa Endesa a arraïtz des panes deth passat mes de deseme. Eth Conselh tanben a previst recuperar eth camin antic e abilitar eth pas dera aigua per laguens dera Mòla.

Eth President dera EMD de Betren, Paco Faure, didec qu'aguest ei fòrça important tath pòble de Betren pr´amor que se recupère eth patrimòni, e ath delà portarà un gran nombre de visitants.

AUÉ.

DISSABTE, 7 DE HEREUER DE 2004.

IV. ESPÒRTS.
Ara que i èm.
Jusèp Lois Sans.

Scolo.
LAURENT DOMINIQUE / EFE.

1.560 fondistes participen ena 26au edicion dera Marcha Beret.
Redaccion Beret (PUJÒLO).

Un totau de 1560 corredors d'esquí de hons participèren dimenge passat ena 2au 26 Marcha Beret qu'enguan estrenaue nau acomitat organizador dirigit per Pep Padró. Eth corredor dera Seu d'Urgell Marc Puigsubirà e era aragonesa Anna Folkegard de Jaca sigueren es guanhadors absoluts d'aguesta edicion dera marcha populara deth Plan de Beret. Era nauetat d'aguesta edicion siguec era estrena d'un nau sistèma de cronometratge, un chip plaçat ena bòta que, maugrat que foncionèc ara perfeccion, se vedec damnatjat pes problèmes informatics. Era Marcha Beret d'enguan siguec acompanhada pendent tota era jornada peth solei e es nautes temperatures. Non artenhec pas de superar eth recòrd de participaires que lo contunhe auent era edicion der an 2002, era 25au, ena quau i participèren 1727 corredors. Est'an passat era pròva non se podec hèr per'mor deth temporau de nhèu qu'afectèc a tot eth parçan. Entad açò qu'ei ara edicion d'enguan a estat qualificada de fòrça existosa pera organizacion qu'amassa damb es participaires ven damb entosiasme era pròplèu convocatòria a on era marcha populara receberà eth nòm de "Era Marcha Beret" entà normalizar-la ar aranés.

LAURENT AIS / EFE.

Bernard Sarrieu, gran escrivan gascon-aranés, ère/ei un referent dera nòsta literatura. Defensor d'ua forma particulara de grafia e d'interpretacion dera literatura hè un sègle fondèc era "Scolo deras Pirenéos" que siguec cunhèra e dinamizadora dera literatura nòsta. Creada en 1904, calerie, ara, en 2004, celebrar-ne eth centenari. Entre es boni escritors aranesi restacats ara "Scolo" n'i a qu'encara escriuen e subertot cau remercar a Mossen Condò. Era "Scolo" desvolopèc un gran trabalh. Es darrèrs ereus de tota aguesta produccion sigueren eth matrimòni Ponsolle. Ena eréncia i a recopilacions lexiques, recuelhs toponimics, correspondéncia, òbres literàries... manuscrits, de Sarrieu, de Condò... e de tanti d'auti. Ei de ben segur eth recuelh mès valuós qu'existís der aranés. En 1993 es Ponsolle veneren tota era documentacion, qu'aucupaue cinquanta maletes, ar Archiu Departamentau dera Nauta Garona. Çò qu'ei domatge ei que meteren ua condicion: tota era documentacion non poderie consultar-se pendent cinquanta ans. Incredible!. Indignant!. Sarrieu passèc era màger part dera sua vida en tot escríuer entath pòble. Condò deishèc ena "Scolo" era màger part dera su produccion. Se ditz qu'es Ponsolle preneren aguesta decision pr'amor qu'èren (ara son defunts) antioccitanistes e entà esvitar qu'es movements dera lengua d'òc non se beneficièssen dera produccion. Ara en aguesti moments de reneishement dera reïvindicacion e dera promocion lingüistica e dera produccion literària, mos vedem privats deth referent mès important, pr'amor d'ues peleges enes qu'era màger part de nosati non i auérem arren a veir. Quan passen es cinquanta ans veiram tot çò qu'auem perdut e saberam eth mau que s'a cometut.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 14 HEREUER DE 2004 N. 101.

Ensenhament se compromet a iniciar enguan es trabalhs deth nau collègi public.
Er alcalde de Vielha demane ath conselhèr que finalize eth projècte der IES entà poder actuar.

Eth consistòri cedís un terren tath Centre de Recorsi Pedagogics.
AUÉ

Er alcalde de Vielha Mijaran Joan Riu s'amassèc damb eth conselhèr d'Ensenhament, Josep Bargalló. CEIP Garona.

Redaccion Vielha (CASTIÈRO).
Es trabalhs deth nau Collègi Public CEIP Garona de Vielha començaràn aguest madeish an segontes expliquèc eth conselhèr d'Ensenhament, Josep Bargalló, ar alcalde de Vielha e Mijaran, Joan Riu, damb qui s'amassèc aguesta darrèra setmana. Eth baile Riu acuelhec es paraules deth conselhèr damb fòrça satisfaccion pr'amor de considerar imprescindible eth bastiment deth nau centre ath cant der actuau IES d'Aran. "Eth projècte dejà se rectifiquèc damb eth modèl de GISA, era empresa que hè es trabalhs dera Generalitat, mès eth conselhèr ditz qu'era subasta entà realizar es trabalhs gesserà ben lèu. Jo demori que se comencen agusta primauera", expliquèc er alcalde Joan Riu. Ena amassada, eth baile profitèc entà demanar ath titular d'Ensenhament que s'auance ena finalizacion deth projècte definitiu de reabilitacion integrau dera actuau bastissa der IES que, segontes er alcalde, se trape en ua situacion de precarietat inacceptabla. Riu confie qu'eth pròplèu ostiu, tau e coma se comprometec eth Delegat d'Ensenhament pes amenaces de barrament deth centre per part der Ajuntament, se poiràn hèr diuèrsi trabalhs de melhora dejà adaptadi ath projècte. "S'a d'actuar lèu, principaument pera seguretat. Eth centre s'aurie de barrar, ei en situacion precària", didec Riu. Eth projècte de reabilitacion der IES d'Aran aurà un còst aproximat de 228000 èuros. Per un aute costat, er Ajuntament cedirà a Ensenhament un terren plaçat dauant dera escòla, en Betren, entà bastir eth Centre de Recorsi Pedagogics qu'actuament se trape ath laguens der Institut. Era conselheria d'Ensenhament aurà de mercar es caracteristiques d'aguest nau centre qu'independizarà aguest centre dera rèsta. Joan Riu demanèc tanben ath conselhèr d'Ensenhament era sua collaboracion en bastiment deth nau Palai d'Espòrts que dejà a recebut ua subvencion de 600.000 èuros dera Secretaria d'Espòrts dera Generalitat de Catalonha.

Foment invertís mès de 854.000 èuros entà melhorar era seguretat deth tunèl de Vielha.

Comence eth procès de declaracion de Ben Culturau d'Interès Nacionau dera glèisa de Bossòst.

AUÉ.

DISSABTE, 14 DE HEREUER DE 2004.

II.

Apariar era seguretat deth tunèl li còste a Foment 854.000 èuros.
Es tecnics an auut de hèr diuèrsi trabalhs dempús de localizar ua bossa d'aigua que produsie eslingaments.
Redaccion Vielha.
Eth Ministèri de Foment invertirà 854729 èuros, mès de 142 milions des antiques pessetes, en desparièrs trabalhs d'urgéncia e adobament laguens deth tunèl de Vielha. 

Brèus Aran Salut serà presentat aguest pròplèu deluns.
Eth Conselh Generau presentarà aguest deluns eth nau èster de prestacion sanitària Aran Salut que gestionarà era sanitat primària, er espitau Val d'Aran, era residéncia de gent grana e es servicis sociaus de primària. Aran Salut compde tamb un pressupòst, entath 2004, de 6.626.493 d'èuros. Aguesta naua empresa facilitarà era coordinacion ath delà de qué toti es servicis sanitaris e de benèster sociau agen ua soleta dependéncia.

Torisme Val d'Aran presente ua naua linha de huelhetons.
Atau ac aprovèc eth Conselh de Ministres era darrèra setmana. Era inversion prevista acorròpe trabalhs enes sistèmes de comunicacion e automatisme des ventilacions, enlumenat, atau com centres de transformacion. Es cameres interiores e exteriores, es pannèus de senhalizacion cambianta e es detectors son d'autes des actuacions previstes en aguesta partida. Ena actualitat, e pr'amor d'ua tempèsta que desabilitèc es automatismes, es installacions foncionen de forma manuau. Atau donques, segontes eth Ministèri de Foment, es tecnics an detectat en quilomètre 153,7, laguens deth tunèl, ua bossa d'aigua que produsís eslurrades de pèires que se poirien escampilhar entà d'auti trams dera infrastructura. Es trabalhs deth nau tunèl contunhen, de moment, sense problèmes.

AUÉ.

Era Val d'Aran sedença des IIau Campionats deth Mon d'Esquí de Montanha.
Era Val d'Aran serà eth scenari des IIau Campionats deth Mon d'Esquí de Montanha. Es melhors esquiaires de montanha deth mon se traparàn, enter eth 2 e eth 7 de març, enes campionats que s'emmarquen laguens der encastre dera Union Internationale des Associations d'Alpinisme formada per 76 païsi. Dejà an confirmat assisténcia 29 estats damb 300 participaires.

OPINION.
Corbilhuèrs Cantaires de Les.

Era Associacion Culturau Corbilhuèrs cantaires e dançaires de Les a recebut, eth dia 3 de hereuèr de 2004, ua invitacion deth Conselh Generau d'Aran tara inauguracion d'ua exposicion sus "Cent ans d'acordeon diatonic en Catalonha" que demorarà installada ena glèisa musèu de Sant Joan d'Arties. Era inauguracion serà amenizada, com ben deu saber, per un grop d'acordeonistes d'Arsèguel, nomentat Trio Tercet de Tres, e es acordeonistes Elisabeth Zwilling e Pia Cuincy e pes mainatges dera Escòla Garona de Vielha, dejà que, laguens der acte se presente un libret de cançons e dances araneses, hèt pes mèstres. Volem manifestar-li, damb aguestes linhes, era nòsta totau decepcion damb es actuacions d'aguest Conselh Generau d'Aran e deth sòn Departament de Cultura qu'òbvie, massa soent, eth trabalh que venguem desvolopant des de hè ans, enes àmbits dera dança e dera cançon en aguest país nòste, e sustot en çò que hè a rescatar deth desbrembe esturments com er acordeon tradicionau o diatonic. En aguesti moments, ena Val d'Aran, èm era unica còlha folklorica que, damb eth corresponent esfòrç uman e economic des nòsti musics, interprete era sua musica damb aguest esturment, er acordeon diatonic. Mos semble lamentable, donc, qu'Es Corbilhuèrs de Les, qu'ara per ara son plan reconeishudi en Aran pera sua labor, non gaudisquen deth reconeishement dera maxima institucion aranesa qu'ei incapabla de demanar era sua participacion en un acte a on eth protagonista ei un esturment deth quau auem fòrça causes a díder e a demostrar. Sincèrament, senhor Barrera, pòc servici haràn atau ara cultura d'aguest país, qu'ei de toti.

Carta ath Sindic d'Aran.
Torne Magràs tara Val d'Aran.
Era Conselheria de Cultura der Ajuntament de Vielha celebrarà eth pròplèu dissabte eth tradicionau sopar e balh de Carnaval. Enquiath dia 19 i a temps entà aquerir es tiquets que les traparam ena Oficina de Torisme de Vielha ath prètz de 29 èuros.

AUÉ.
EDITE: PREMSA CATALANA S.A. ELABORACIÓN: GRUP CAT news@grupcat.com.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS. NOTARIA. RECAPTACION IMPÒSTI. MUSEU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE,14 DE HEREUER DE 2004.

III.

QUATE LÒCS.

Estúdien hèr un nau traçat entà accedir tath pòble de Canejan.
Redaccion Canejan.
Era Generalitat de Catalonha estúdie era possibilitat de crear ua naua via entà accedir tara localitat de Canejan entà esvitar eth pas per zònes der ombrèr e perméter atau ua establa accessibilitat ath nuclèu. Eth Departament de Politica Territoriau e Òbres Publiques analise ena actualitat melhorar er accès tath municipi en tot auer coma prumèra opcion eth profitament deth traçat existent en tot hèr diuèrses melhores ena amplada e enes marrècs dera carretèra. Era auta opcion contemple un nau traçat que comportarie un impacte ambientau plan mès important e quauques dificultats tecniques. Era carretèra enter Canejan e era N-230 ei de 5,8 quilomètres e ei proprietat der Ajuntament de Canejan. Aguesta melhora, qu'a previst hèr eth govèrn catalan, s'includís laguens deth Plan Comarcau de Montanha d'Aran en quau dejà i èren es trabalhs realizadi en 2001 e 2002 de melhora dera via entad açò qu'ei ar adobament des marrècs e varadatge deth camin que costèren 28 milions de pessetes. En 2003, s'invertiren 315000 èuros ena estabilizacion de talussi damb eth sòn refortilhament e murs de restanca.

Glèisa dera Mair de Diu dera Purificacion de Bossòst.

AUÉ.

Resolverie ara fin er accès tara localitat.
Patrimòni Culturau repren eth procès de declaracion de Bens Culturaus.
Era glèisa dera Mair de Diu dera Purificacion de Bossòst ei eth monument damb eth quau s'inícien es declaracions.
Redaccion Bossòst.
Er airau de Patrimòni Culturau deth Conselh Generau d'Aran a entamenat es formalitats de besonh entà repréner eth procès de declaracion de Ben Culturau d'Interès Nacionau tara glèisa dera Purificacion de Bossòst pr'amor de tractar-se d'un monument que met de manifèst es excelléncies deth romanic aranés. Damb aguesta actuacion se repren tanben eth procès de declaracion de toti aqueri bens integrants deth patrimòni culturau aranés qu'ac requerisquen. Aguesta glèisa dedicada ara Mair de Diu dera Purificacion represente eth melhor exponent d'arquitectura romanica d'Aran. Eth sòn estat de conservacion e era sua integritat estilistica ei sens dobte magnifica. Eth temple ei un compèndi des principaus atributs dera produccion artistica deth romanic, damb era sua planta basilicau compausada per tres naus bastides en vòuta de canon e tengudes dessús de pilars circulars, eth sòn acabament damb tres absides plan decorades damb elements escultorics de procedéncia lombarda, era sua tor campanau adossada en extrèm nòrd-èst configurat a compdar de lesenes, hièstres geminades e arcades lombardes e es sues dues portalades damb timpan cadua d'eres d'ua grana riquesa iconografica e estructurades a compdar d'ua succession d'arcs en degradacion. En sòn laguens contemplam quate arcades que desseparen es naus e es pilars circulars que les supòrten, toti eri hèti de pèira trabalhada e escairada e coronats per impòstes lises.

Eth Club Espòrts de Gèu Val d'Aran artenhec a prumeries de mes era prumèra posicion dera Copa Pirenèus celebrada en Vielha.

ESPÒRTS.

Es clubs aranesi subergessen en diuèrses competicions.
Redacció SIERRA NEVADA.
Es corredors aranesi contunhen en tot arténher importants resultats enes competicions que pendent era sason se celèbren en estacions d'iuèrn der estat e Andòrra. Era darrèra dimenjada eth CEVA participèc en Circuit Infantil Copa Espanha a on Alan Villanueva guanhèc eth slalom especiau e eth dusau ena combinada. Eth CAEI, pera sua part, obtiec tres aurs des quate possibles ena combinada que consistís ena soma deth supergigant e eth slalom. Ath madeish temps, Masella acuelhec eth trofèu "El Cargol de Neu", a on María Martínez artenhec era dusau posicion.

AUÉ.

DISSABTE, 14 DE HEREUER DE 2004.

IV. Darrèra ora.
Bracs.

Demanen a Telefonica cobertura totau d'ADSL entà tota era Val d'Aran.
Redaccion Vielha (Castièro).
Eth Conselh Generau sollicitarà a Telefonica era cubertura ADSL entà toti es nuclèus de poblacion dera Val d'Aran. Eth govèrn aranés l'ac comunicarà ara Conselheria d'Universitats, Recerca e Societat dera Informacion, entà que collabòre ena execucion d'aguest projècte. Aguesta iniciativa sorgís pr'amor des nombroses demanes que recebudes en Conselh per part de vesins de diferents nuclèus d'Aran qu'encara non an era possibilitat d'accedir ad aguesta tecnologia. Cau auer en compde que nuclèus coma Arties, Garòs e Les, enter d'auti, -basicament enes terçons de Lairissa, Marcatosa e Quate Lòcsnon an ADSL. Accedir ad aguesta tecnologia supause, a nivèu economic, un gran estauvi, ath delà era accessibilitat a Internet ei de cinc a vint viatges mès rapida qu'era convencionau. Aguesta cobertura signifique un gran progrès tecnologic entara Val d'Aran.

Eth nau CD deth Club Super 3 includís dues cançons en aranés.
Eth nau CD deth Club Super 3 dejà compde damb naues cançons en aranés. Ei eth cas de "Per molti ans" e "Qui vòu entrar en aguest rondèu". Aguest ei eth resultat des negociacions as quaus arribèren eth Conselh Generau d'Aran, era Corporacion Catalana de Ràdio e Television e eth Conselh der Audiovisuau de Catalonha entà introdusir era lengua aranesa enes mieis publics catalans.

Demanen 3 ans a ua empleada de Vielha per malversacion.
Era Deputacion de Lhèida demane tres ans de preson entara emplegada dera Oficina de Recaptacion de Vielha en considerar qu'era imputada ei autora d'un delicte de malversacion de hons. Aguesta ei era pena maxima que contemple eth Còdi Penau tostemp qu'era quantitat, presomptuosament desviada, non supère es 3005,06 èuros. Era Fiscalia pera sua part reclame ua condemna d'un an e miei de preson entara acusada en tot aplicar atau eth nomentat tipe privilegiat d'aguest delicte que permet aplicar penes mès leugères coma ua multa o inabilitacion ad aqueri malversadors que tornen es sòs enes dètz dies posteriors ara incoacion deth procès penau. En cas dera emplegada dera oficina de Vielha tornèc damb descompdes dirèctes dera sua paga es sòs panadi en tot considerar-se atau un acte de devolucion. Açò a hèt qu'eth Ministèri Public decidisse adocir era peticion provisionau de condemna. Era acusada responerà d'aciu a uns mesi dauant d'un jurat popular.

Central de Telefonica ena Pleta de Vaquèira.

AUÉ.

Ara que i èm. Jusép Lois Sans.

Era Marcha.
Per prumèr viatge è participat ena Marcha Beret qu'a presentat ua organizacion impecabla deth Sr. Pep Padró. Ei un eveniment damb mercat caractèr aranés. Non sò estat jamès un afogat des espòrts d'iuèrn encara que me shaute plan eth solei des montanhes nheuades e er aire des nautades ena mia pèth. Quan èra joen, entà fòrça aranesi, er esquí ère un passatemps reservat a quate capriciosi que venguien de dehòra. Quan en d'auti endrets ja ère un espòrt e ua activitat hòrtament assolidada, ena Val d'Aran apareishie damb un caractèr de léser e entà practicar-lo fòrça aranesi aueren de realizar esfòrci importants. Ara es espòrts d'iuèrn son ua activitat avantgardista e de prestigi ena economia aranesa. Educativament, comence a èster incomprensible qu'ena formacion basica des mainatges non i age un credit obligatòri d'introduccion ar esquí enquia que toti es mainatges, aumens es aranesi, posquen auer uns minims coneishements entà desplaçar-se pera nhèu. Ei per açò qu'ei tant importanta era iniciativa que portèren en Estudi d'Arties hè uns ans de realizar ua setmana blanca obligatòria entà toti es mainatges, o era der Estudi Garona de portar a toti es mainatges (es que vòlen) de 5au e 6au de primària a esquiar toti es dimèrcles der iuèrn. E mès, s'auem en compde qu'entre es mainatges que i van, de dètz e onze ans, mès deth 40 % non s'auien metut jamès uns esquís. Es modèus educatius càmbien damb eth temps. Hè 50 ans i auie persones que non sabien nadar, ara gràcies as escòles aguest ei un mau que ja non existís. Çò de madeish passarà damb er esquí laguens de pògui ans. Ah!. Ena Marcha quedè eth darrèr de toti, mès entar an que ven me vau a entrenar e demori que'n saberè un shinhau mès.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 21 HEREUER DE 2004 N. 102.

Era Sanitat d'Aran passe a èster gestionada per Aran Salut damb un Plan d'Atencion Integrau. Eth Conselh Generau vante eth trabalh hèt pera Aliança que se n'a encuedat de dempús 1966. Era naua empresa sanitària Aran Salut siguec presentada deluns ena Casa deth Senhor d'Arròs.

AUÉ.

Redaccion Arròs (CASTIÈRO).
Aran Salut dejà se n'encuede dera gestion des desparières infrastructures sanitàries dera Val d'Aran. Damb eth traspàs des competéncies en matèria de Sanitat s'a artenhut, des deth Servici Aranés dera Salut, crear ua empresa damb capacitat entà gestionar er Espitau Val d'Aran qu'enquia ara depenie dera Aliança. Eth Servici Aranés dera Salut vòu arténher ua gestion integrau dera sanitat. Dit de ua auta faison, qu'es aranesi des dera neishença enquiara vielhessa siguen tractats damb uns madeishi paramètres e critèris. Era Casa deth Senhor d'Arròs amassèc un acte presidit peth Sindic d'Aran, Carlos Barrera, eth Delegat Territoriau de Sanitat en Lhèida, Sebastià Barranco, eth Director de L'Aliança, Luís Jaureguízar, eth Director Generau de L'Aliança, Salvador Soler, e es directius deth Servici Aranés dera Salut, Francesc Fernández e Felip Benavent. Eth Sindic Barrera hec un acte de reconeishement a toti es membres de L'Aliança peth trabalh amiat a tèrme ena Val d'Aran des der an 1966 e remerquèc que tamb aguest nau traspàs s' auance ena autogestion e ath madeish temps en autogovèrn dera Val d'Aran. En acte tanben se presentèc er organigrama d'Aran Salut que se basarà en un Plan d'Atencion Integrau, a on es professionaus interactuaràn e eth malaut passarà per ua unenca "hiestreta" e d'aquiu, segontes es sòns besonhs, dirèctament as professionaus, en tot sajar de melhorar qualitativament eth modèl assistenciau. Aran Salut gestionarà era sanitat primària, er Espitau Val d'Aran, era residéncia de gent grana e es servicis sociaus de primària. Era naua empresa aranesa, compde enguan damb un pressupòst de 6626493 èuros. Per un aute costat, eth pòrtavotz dera oposicion en Conselh Generau, Paco Boya, se metec a disposicion dera empresa Aran Salut.

Un informe ve viable ampliar Baquèira per Salient e Varradòs. Investiguen eth vuedament d'aigües residuaus ena Noguèra Ribagorçana.

AUÉ.

DISSABTE, 21 DE HEREUER DE 2004.

II.

Ampliar Baquèira peth Salient e Varradòs costarie 60 milions d'h.
Un estudi revèle que se poirien bastir sies telesères, dues cafeteries e qu'eth telecabina d'accès aurie 5,5 km.
Redaccion VIELHA.
Segontes un informe elaborat per expèrts entar Ajuntament de Vielha e Mijaran sus eth bastiment d'ua estacion d'esquí aupin en Salient e Varradòs aguest aurie un còst d'entre 48 e 60 milions d'èuros, atau ac publicaue un diari dera província. Eth baile de Vielha e Mijaran, Joan Riu, a manifestat quauqui còps ar Aué çò d'important que serie entà Baquèira Beret espandir-se entad aguesta zòna deth municipi entà duplicar atau era superfícia esquiabla. Segontes er estudi, er accès tara naua estacion iuernau s'aurie de hèr a trauèrs d'un telecabina damb gessuda en Vielha e d'ua longada de 5,5 quilomètres. Er estudi tanben reflèxe qu'es naues pistes aurien sies telesères e dues cafeteries. Er alcalde de Vielha tostemp a volut deishar clar qu'era dubertura dera estacion de Tuca ei ua causa e aguest ambiciós projècte ua auta. Entà balhar solucions as collapsus que viu Aran en epòques de maxima afluéncia d'esquiaires, er informe parle d'ua inversion de 48 milions d'èuros entà bastir un telecabina ath long dera carretèra entre Vielha e Vaquèira. Era opcion d'ampliar Baquèira entà Vielha ei, segontes er estudi, era mès factibla, donques s'invertís ena dubertura d'ua naua estacion. Er informe ditz qu'es terrens a on se vòlen abilitar es naues pistes d'esquí non an cap de tipe de proteccion miei ambientau e tanpòc an bòsqui.

Brèus Eth nau transformador de Vielha costarà 2 milions d'èuros.
Era companhia Fecsa Endesa invertirà dus milions d'èuros en bastiment d'un nau transformador entà balhar supòrt ara sosestacion de Vielha e atau esvitar talhs en provediment electric. Aguest ei er anonci hèt en Adrall (Alt Urgell) aguesta madeisha setmana peth Director Generau d'Endesa en Catalonha, Josep Maria Rovira. Era empresa vòu melhorar tot eth hilat dera Val d'Aran entà esvitar situacions coma es deth darrèr Nadau.

Baquèira doblarie eth sòn domini esquiable.

Processat eth proprietari deth prostíbul per amenaces.
Eth jutjat de Vielha a processat a Carlos Dolara, proprietari deth Petit Otèl des Arts, per miaces e atacs damb còctels molotòv ara casa der alcalde de Vielha, Joan Riu, en mai de 2003. Eth jutjat a enviat andús ahèrs tara fiscalia entà sajar de qualificar es hèts. Segontes un informe des Mossos d'Esquadra non i a pròves que restaquen ath processat damb er incident per'mor dera manca d'emprentes dactilares e era de testimònis. Tant era fiscalia com er Ajuntament an previst acusar a Dolara qu'admetec auer escrit ua carta qu'anonciaue er enviament de crubadors de Medellín tath consistòri se barrauen eth locau. Eth Petit Otèl des Arts a tornat a daurir es sues pòrtes dempús d'arténher es autorizacions administratiues avientes.

Salient serie ua des zònes afectades.

AUÉ.

Prumèr: Me semble inoportun transladar era polemica entre eth Conselh Generau e ua associacion sus un ahèr com aguest entàs planes d'un diari. En un país des nòstes dimensions aguestes causes cau simplament parlar-les, e se pòt èster abantes de qué passen. Dus: Se convidèc a intervier en acte a professionaus occitans e catalans qualificats der acordeon diatonic entà dar-li un nivèu elevat ar acte e conéisher musics que non son pròpriament d'aguest país. Tàs d'ací i a mès oportunitats. Tres: Personaument, per telefon, convidè a assistir e a participar en acte ath Sr. Joan Puyol membre subergessent dera aportacion musicau d'Es Corbilhuèrs. Bèra auta persona, dera Val d'Aran, convidada podec intervier en acte en tot tocar er acordeon e interessar-se pera sua istòria. Quate: Me semble de pòc interès culturau, que se receberen era invitacion tar acte, non i auesse arrés, d'Es Corbilhuèrs. Des deth Conselh Generau d'Aran mo'n asseguram de convidar a toti es collectius e persones restacades ath mon dera cultura. Les asseguri que meritèc era pena e que toti mo'n auríem alegrat dera sua preséncia. Cinc: Eth Conselh Generau d'Aran organizarà pendent es Jornades Universitàries d'aguest 2004 un cors d'acordeon diatonic. Profiti entà convidar-les a participar-i.

OPINION.
Jusèp Loís Sans Socasau.
Cap de Cultura e Ensenhament deth Conselh Generau d'Aran.

Responsa as Corbilhuèrs.
AUÉ.
EDITE: PREMSA CATALANA S.A. ELABORACIÓN:: GRUP CAT www.radio@grupcat.com.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS. NOTARIA. RECAPTACION IMPÒSTI. MUSEU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 21 DE HEREUER DE 2004.

III.

CASTIERO.

Vuedament illegau ena Ribagorçana.
Es aigües residuaus provien des trabalhs deth nau tunèl.
Redaccion VIELHA.
Es Mossos d'Esquadra an denonciat en jutjat de Vielha eth vuedament d'aigües residuaus en arriu Noguèra Ribagorçana, ath cant deth tunèl de Vielha. Es Mossos constatèren que per arriu baishauen aigües de color blanc provenentes des trabalhs deth nau tunèl, tanben enes barrancs de Molières e Conangles qu'an era sua desbocadura en Noguèra Ribagorçana. Dempús qu'era Agéncia Catalana dera Aigua analisèsse ua mòstra deth depaus, s'entamenèren es diligéncies penaus avientes per un delicte ecologic en jutjat. Uns dus quilomètres d'arriu son afectadi per aguest tercum, de dempús quauqui dies, ena termièra enter Aran e Ribagòrça. Dempús de préner diuèrses mòstres d'aguesti vuedaments, era Generalitat demore es resultats dera analisi entà decidir, segontes eth grad de contaminacion, se s'entamène un expedient sancionador administratiu o ben se resòlv er ahèr pera via penau. Eth Conselh Generau, responsable des competéncies de Medi Ambient en parçan, estudiarà un còp coneishudi es resultats se presente denóncia. 
Es Mossos denóncien per delicte ecologic.
Era estacion d'iuèrn de Baquèira Beret a estat eth scenari de diuèrses activitats fisicoesportiues organizades, per dusau an consecutiu, pes Cicles Formatius d'Espòrts promoiguts per IES d'Aran e er ASPROS de Lhèida. Damb aguestes activitats se vòu sensibilizar as alumnes sus era problematica que presenten es persones damb ua discapacitat psiquica e conscientizar-les que, maugrat tot, pòden hèr quina activitat que sigue. Atau donques, poderen realizar desparières activitats ena nhèu, coma esquí de hons, corses damb raquetes de nhèu, gymkhanes e jòcs tradicionaus de tota era Val d'Aran.

AUÉ.

CASTIERO.

Mès de 500 mainatges e mainades hestegèren ager en Vielha Magràs.
Es jòcs de taula siguec eth tèma trigat enguan pes escolans d'Educacion Infantila e Primària deth CEIP Garona.
Redaccion VIELHA.
Es mainatges e mainades d'Educacion Infantila e Primària deth CEIP Garona celebrèren era tradicionau hèsta de Magràs damb ua desfilada pes carrèrs de Vielha. En tot qu'es mès petiti anèren acompanhats per sies personatges dera revista Era Garbèra, es mès grani desfilèren a ritme d'ua fanfara escolara improvisada entara ocasion en tot anar guidadi pes barbacassi, titàs tradicionau d'Aran. Mès de 500 escolans, tamb era ajuda des sòns mèstres, an confeccionat, pendent aguesti dies, es sòns titassi entà non mancar ad aguest eveniment qu'enguan viraue ath torn dera tematica des jòcs de taula. Dominòs, escacs, cartes, parchís... passegèren pes carrèrs de Vielha entà acabar ena plaça dera Generalitat a on se jutgèc e cremèc ath maishant Magràs. Ara seguida es escolans gaudiren d'un hestivau amenizat pes personatges d'Era Garbèra. Er Ajuntament de Vielha celebrarà aué eth tradicionau sopar de Carnaval. Eth music Joan Inglada serà eth responsable d'acompanhar eth popular balh de Carnaval, damb entrada gratuïta.

Breus Expedient contra es adjudicataris deth nau poligon de Vielha.
Er Ajuntament de Vielha e Mijaran vòu expedientar as adjudicataris des trabalhs deth nau poligon industriau per èster inacabat sies mesi dempús dera data prevista entath liurament des claus. Damb era dubertura d'un expedient sancionador se sage de conéisher qui ei eth responsable deth retard e sancionar-lo.

233 reclamacions per'mor dera pana de deseme.
Era Oficina de Consum deth Conselh a barrat eth periòde de recepcion de denóncies, per'mor dera pana de Nadau, damb un totau de 233 reclamacions. Particulars e empresaris an demanat compensacions per maus e damnatges.

Desfilada pes carrèrs de Vielha.

AUÉ.
AUÉ.

DISSABTE, 21 DE HEREUER DE 2004.

IV.

Beret acuelhec pendent era darrèra dimenjada ua naua Air Liquide.
Eth CAEI s'impause en Espot Esquí en 1èr Trofèu "Floquet de Neu" damb sèt pòdiums des dotze possibles.
Redaccion Vielha.
Era darrèra dimenjada 125 esquiaires d'entre 5 e 16 ans de diuèrsi centres educatius dera Val d'Aran participèren en Trofèu Air Liquide organizat peth Conselh Esportiu dera Val d'Aran. Era competicion se celebrèc en stadium de Baquèira Beret e coma d'abituda era Air Liquide ei ua competicion classificatòria tara Fasa Territoriau d'Esquí Aupin. Representants deth Conselh Esportiu dera Val d'Aran remerquèren es boni temps obtengudi pes participaires, "frut deth bon prètzhèt des professors d'Era Escòla e deth Conselh Generau". Per un aute costat, 65 corredors deth CAEI preneren part en gigant qu'auec lòc tanben era darrèra dimenjada en Espot Esquí. Era pròva que correspon ath 1èr Trofèu "Floquet de Neu", qu'apertien ath Circuit d'Alevins, dèc as esquiaires deth club aranés sèt des dotze pòdiums possibles. Aguesta dimenjada es integrants deth CAEI participaràn en Trofèu Top CAEI F.I.S., ua corsa d'esquí internacionau que se celèbre aué e deman en stadium de Beret. Era competicion compdarà damb dus slaloms gigants entà òmes e hemnes des categories juvenils e senior. Entad açò qu'ei as espòrts sus gèu, eth darrèr 8 de hereuèr es patinadors aranesi deth CEGVA assitiren tara 3au. pròva dera XIIIau Liga Catalana de Patinatge Artistic celebrada en Puigcerdà. Es patinadors d'Aran artenheren bones posicions enes respectives categories en tot plaçar ath CEGVA en un lòc favorable dera classificacion generau. Jenifer Alvarez e Jimena Legaz demorèren en 2au e 3au posicion respectivament dera sua categoria e Dario Nieves ena 1èra, Jonatan Montes e Carlos Sanz en 2au e 5au posicion.

Eth patinatge aranés mestrege ena generau dera catalana. Trofèu Air Liquide en Baquèira Beret organizat peth Conselh Esportiu Val d'Aran. Alex Puente deth CAEI en Espot Esquí. Eth CEGVA participèc ena 3au. pròva dera XIIIau Liga.


Ara que i èm.
Jusèp Lois Sans.

Pro!
Eth tripartit encara non s'a fixat ena Val d'Aran. Melhor dit l'a tractat coma un bocinet mès de Catalonha. È simpatia politica per ua part d'aguest tripartit e non è massa esperança en qué plantejaments ideologics tan diuèrsi posquen possar damb èxit un projècte en comun, maugrat des lectures positives a cèrti nivèus. Encara non compreni aguesta sosdelegacion deth Pirenèu, e produsís un increment deth mèn mauèster eth hèt qu'age tres caps-lòcs e que cap d'eri sigue Vielha. Ara era Val d'Aran ei mès minorizada e mens considerada. Era dependéncia dera Val d'Aran la cau dirèctaments de Barcelona, e pro! Era indignacion me harie èster absolutaments radicau mès voi auer era paciéncia de qué posquen préner possession tranquilla des sues places administratives e recomani tranquillitat. Totun era mia paciéncia se rebèle quan veigui qu'eth tripartit seguís en tot parlar d'un despartiment territoriau e d'ues vegueries enes qu'era Val d'Aran non a cap de consideracion diferenciada. Es vegueries non s'aplicaràn damb facilitat e non li costarie arren ad aguest tripartit auer un discors coerent damb eth respècte des identitats. Des dera mia condicion d'aranés considèri que se vòlen eliminar es Conselhs Comarcaus (me'n foti pas mau) encara serà bon entà ajudar a diferenciar mès eth Conselh Generau. Mès Catalonha a d'èster distribusida (en tot respectar eth sòn plantejament) en sèt vegueries e un territòri diferenciat liurement associat a Catalonha, governat peth Conselh Generau d'Aran, ua des institucions de govèrn mès antiques d'Euròpa. E en tot qu'es vegueries non siguen possibles cau qu'aguest tripartit mòstre aguesta sensibilitat en tot desseparar era Val d'Aran dera sosdelegacion deth Pirenèu.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

AUÉ.
SUPLEMENT SETMANAU DETH DIARI.

DISSABTE 28 DE HEREUER DE 2004 N. 104.

Crearàn ua empresa entà gestionar eth Centre de Discapacitats d'Aran.
Era empresa gestora vòu deishar era activitat per manca d'expectatives economiques.
Eth plen se celebrèc ena Casa deth Senhor d'Arròs.

AUÉ.

Eth nau telesèra costarà 2,4 milions d'èuros.
Un telesèra de quate places remplaçarà Pastors e Rabadan.
Redaccion Vaquèira.
Era empresa Baquèira Beret substituirà es telesquís de Pastors e Rabadan, plaçadi ena còta 1800 dera estacion, per un telesèra de quate places que s'installarà ena part quèrra deth Mirador. Baquèira Beret SA a demanat ar Ajuntament deth Naut Aran es permisi d'òbres que ja compden damb eth vist e platz deth Consistòri. Es responsables de Miei Ambient deth Conselh Generau d'Aran s'auràn de prononciar sus era viabilitat deth projècte. Eth pressupòst deth nau telesèra artenh es 2,4 milions d'èuros e melhorarà era connexion de Baquèira damb Òrri. Entad açò qu'ei as pistes de debutants de Pastors e Rabadan mantieràn es dues cintes transportadores actuaus ath delà de qué tanben es debutants poiràn hèr usatge deth nau telesèra entà accedir tath sòn airau. Aguest nau bastiment correspon as acòrds as quaus arribèren era empresa e er Ajuntament deth Naut Aran entad açò qu'ei ar ahèr de Beret e era compensacion de Ruda. Atau donques, laguens des acòrds tanben s'includís eth remontador previst en Ruda e eth parcatge que se bastís.

Redaccion VIELHA.
Eth Conselh Generau vòu crear ua empresa damb participacion privada entà esvitar eth barrament dera lauaria que gestione era empresa Flisa e qu'aucupe discapacitats. Era empresa Flisa que se n'encuede deth centre ocupacionau entà discapacitats vòu deishar aguesta activitat per manca d'expectatives de negòci. Aguest motiu a amiat ath govèrn aranés a encargar un estudi de viabilitat e sajar qu'es discapacitats non pèrden eth sòn lòc de trabalh. En plen celebrat dimèrcles tractèc er ahèr e eth Sindic d'Aran, Carlos Barrera, informèc as conselhèrs que se negòcie entà recondusir era situacion. Un aute des tèmes deth plen deth Conselh siguec era remassada de lordères. Sus aguest punt s'informèc dera crompa de 50 igloos de lordères entà distribuïr per tota era Val d'Aran. Damb aguesta mesura eth Conselh sage de melhorar era remassada selectiva en Aran per'mor que Barrera reconeish que i a auut problèmes en aguest prètzhèt, totun senhale qu'en fòrça poblacions es coches son mau parcats e non permeten eth pas des camions. Eth plen deth Conselh tanben aprovèc catalogar coma Ben Culturau d'Interès Locau es glèises romaniques de Sant Estève de Betren e Sant Miquèu de Vielha. Per un aute costat, se balhèc lum verda ath reglament que regirà eth foncionament dera naua seccion d'Estudis Juridics der Institut d'Estudis Aranesi.

Recupèren era figura dera Convenença a Mieja Guadanheria.

UA ditz que Vigesa a factures sense comptabilizar e CDA demane ua amassada.

Avaloren positiuament era actuacion d'Endesa entad açò qu'ei as reclamacions presentades.

AUÉ.

DISSABTE, 28 DE HEREUER DE 2004.

II.

Aran vòu recuperar era figura dera Convenença a Mieja Guadanheria.
Consistie en despartiment des guanhs e patrimòni en cas de defuntament d'un des membres deth matrimòni.
Redaccion VIELHA
Representants deth Conselh Generau deth Poder Judiciau, deth Departament de Justícia dera Generalitat e deth Conselh Generau s'amassaràn era pròplèu setmana entà analisar e actualizar eth convengut que se signec en junh de 2001 entà promòir era lengua aranesa ena justícia e possar atau es institucions juridiques araneses. En acte tanben se harà er anonci sus era recuperacion d'ua figura juridica deth Medievo qu'en cas de defuntament d'un membre deth matrimòni protegie e salvagardaue es interèssi principaument des hemnes. Aguesta prepausa ges dera Seccion Provisionau d'Estudis Juridics der Institut d'Estudis Aranesi e deth Conselh Generau d'Aran. Aguesta figura juridica pròpria d'Aran que date dera edat mieja, sègle XIV, s'aperaue "Era Convenença a Mieja Guadanheria" e ère un acòrd o contracte que signauen es dues parts d'un matrimòni en quau se fixaue eth despartiment des guanhs en cas de mòrt de quauqu'un des membres. Era Mieja Guadanheria, que dejà se tenguec en sègle XX, consistie en un acòrd que permetie ath veude o veuda quedarse damb era mieitat d'aquerò aquerit e es guanhs des deth matrimòni estant. Ara se vòu recuperar era figura en tot adaptar-la ara societat actuau. En acte tanben se presentarà eth prumèr Prèmi Aran sus Institucions Juridiques Araneses.

Bracs Comencen es trabalhs dera varianta de Bossòst.
Dejà an començat es trabalhs dera varianta de Bossòst, ena N-230, que permeterà as conductors esvitar eth pònt de Hèr qu'a estat denonciat per part deth consistòri en diuèrses escadences coma un des punts neres d'aguesta via. Eth bastiment d'aguest tram aurà ua longada de 900 mètres e aurà d'entrar en servici aguest madeish an. Eth còst des trabalhs dera varianta que finance eth Ministèri de Foment ei d'1,8 milions d'èuros. Era naua varianta non entornejarà eth nuclèu urban de Bossòst e era connexion damb era carretèra N-230 se plaçarà a 150 mètres deth pòble en direccion tà Vielha.

Amassada en març des Institucions Juridiques Araneses.

Imatge deth Jutjat de Vielha.

AUÉ.

Era UTE que bastís eth nau tunèl aurà d'apariar es arrius damnatjats.
Eth Conselh Generau d'Aran a demanat as empreses responsables deth bastiment deth tunèl de Vielha que presenten un projècte entar adobament des arrius Nere e Noguèra Ribagorçana dempús des vuedaments de residus liquids e solids detectats era darrèra setmana pes tecnics deth Conselh e pes agents des Mossos d'Esquadra. Era demana deth Conselh ara UTE (formada per OHL, Comsa e Copcisa) tanben includís es barrancs de Molières e Conangles. Segontes eth Conselh, es informes indiquen ua nauta concentracion de lim que se place en 3000 milligrams per litre d'aigua.
OPINION.
Lourdes Fernández Aunós.
Esclariments sus eth cas dera Oficina de Recaptacion.
En relacion ar article publicat en Aué eth darrèr dissabte damb eth titolar "Demanen 3 ans a ua empleada de Vielha per malversacion", voi realizar es esclariments que seguissen: 1èr. En nomentat article s'alludís a ua emplegada der Organisme de Recaptacion dera Deputacion de Lhèida destinada en Vielha sense identificar-la, aumens pes sues iniciaus, qu'ei çò qu'abituaument se hè enes cassi enes quaus s'impute un hèt a quauqua persona. 2au. En mentat article se ditz qu'era imputada trabalhe ena Oficina de Vielha e, ath respècte, è de manifestar qu'aguesta persona se ben non trabalhe actuaument ena oficina en èster suspenuda de trabalh, mès non de sòu, ei titolar coma foncionària dera plaça d'auxiliara administratiua ena Oficina de Vielha. 3au. Qu'eth descurbiment deth raubatge en Vielha, per enessim viatge ena istòria recenta dera Recaptacion, siguec realizat per qui redigís era presenta carta e metut en coneishement des d'alavetz as responsables der Organisme Autonòm (Director, Tresaurèr e Interventor), atau coma as maxims responsables dera Deputacion de Lhèida, eth President, eth Deputat responsable der airau d'Economia e Finances dera madeisha e President der OAGRTL. Aguesti esclariments les hèsqui entà que d'aguesta faiçon non demore cap de tipe de dobte dera mia onorabilitat e aunestetat e entà que finalizen es rumors qu'ath respècte s'an descadenat o que se poguen descadenar, especiaument en Aran a on toti mos coneishem.

AUÉ.
EDITE: PREMSA CATALANA S.A. ELABORACIÓN:: GRUP CAT www.radio@grupcat.com.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME VIELHA. CORRÈUS. NOTARIA. RECAPTACION IMPÒSTI. MUSÈU D'ARAN. AUÉ (REDACCION). GREMI D'HOSTALERIA. LORDÈRES.

AUÉ.

DISSABTE, 28 DE HEREUER DE 2004.

III.

CASTIÈRO.
AUÉ.

Eth plen der Ajuntament de Vielha s'amassèc dijaus.
Ensenhament dejà dispause de terren entath CRP e er EAP.
Vielha modifique eth sòn pressupòst en 391.000 h.
Martinez anóncie factures de Vigesa sense comptabilizar e Perdices demane amassada urgenta de Vigesa.
Redaccion VIELHA
Eth plen der Ajuntament de Vielha e Mijaran aprovèc dijaus ua modificacion de crèdit deth pressupòst ordinari deth present exercici de 391 èuros entà hèr vials e equilibrar es chifres economiques de Vigesa. Precisament era empresa que gestione eth Palai de Gèu siguec era que merquèc eth desvolopament deth plen quan Pau Perdices, de CDA, rebrembèc ar alcalde Joan Riu qu'eth 18 de deseme de 2003 arribèc ath compromís de qué se gessie un remanent de tresoreria se destinarie a Vigesa degut ara situacion ena quau se trapaue. Perdices didec qu'er ajuntament pague actuaument eth crèdit de Vigesa e qu'açò non auie passat jamès. Eth còsso d'UA, Rufino Martínez, expliquèc qu'a 31 de deseme de 2002 i auie factures impagades e non comptabilizades de mès de 86000 ¤ e tanben der an 2003 impagades pera valor de 40000¤. Eth còsso Perdices, en tot respóner a Martínez damb un "s'açò ei vertat auríem de demanar eth cessament deth director. Jamès e auut coneishement de factures que non siguessen comptabilizades", demanèc era convocatòria deth conselh d'administracion de Vigesa entà esclarir eth hèt. Eth plen tanben aprovèc modificar era plantilha der ajuntament entà crear era plaça der arquitècte tecnic. Ath delà, eth plen aprovèc per unanimitat méter a disposicion deth Departament d'Ensenhament un terren de 400 mètres quarrats plaçat dauant dera escòla, en Betren, a on se bastirà un edifici entà aubergar eth Centre de Recorsi Pedagogics e era Equipa d'Assessorament Pedagogica. A instàncies dera oposicion, eth plen aprovèc per unanimitat méter condicions a Ensenhament e que sigue eth terren a disposicion pendent tres ans. De un aute biais, era bastissa aurà de complir era sua finalitat pendent 25 ans, tostemp jos era aprobacion deth consistòri.

CASTIÈRO.

Avaloracion positiua pes 241 reclamacions presentades.
Es reclamacions se centren principaument en clients de Vielha e eth Conselh atiec eth 74% deth globau.
Redaccion VIELHA.
Eth Conselh Generau d'Aran avalorèc dijaus positivament eth foncionament dera sua Oficina d'Informacion ath Consumidor peth procediment d'atencion des 241 reclamacions que s'an hèt contra era companhia electrica Fecsa/Endesa per'mor dera pana deth darrèr 29 de deseme. Eth Sindic d'Aran, Carlos Barrera, didec qu'ath torn deth 37% des reclamacions dejà an estat resolvudes, en tot qu'era rèsta son en procès d'analisi e estimacion. Era responsabla dera Oficina d'Informacion ath Consumidor, Carme Mora, remerquèc qu'era màger part des denóncies presentades son de Vielha. "Açò se pòt explicar peth hèt d'èster era localitat que patic era pana pendent mès temps, en tot arribar a 11 ores seguides sense electricitat, e tanben peth hèt d'èster eth lòc damb mès concentracion d'establiments". Era satisfaccion tanben arribèc des de Torisme Val d'Aran. Eth sòn director, Manèl Español, se mostrèc satisfèt donques eth 70% des reclamacions presentades per èster autonòm toristic dejà an estat resolvudes. Eth 74% des reclamacions sigueren tramitades des dera Oficina deth Consumidor. Eth 38% corresponentes a comèrç e servicis, eth 27% a restauracion, un 13% a particulars e un 10% a lotjaments. Es bars un 7%, es professionaus independents un 3% e eth 2% restant a d'auti.

Bracs. Convengut enter ETEVA e EMGRA.
Era Escòla de Tecnics Esportius dera Val d'Aran (ETEVA) e eth Club Excursionista de Gràcia a trauèrs dera sua escòla de montanha, EMGRA, signèren deluns un convengut de collaboracion entà compartir es diuèrsi cicles formatius d'iniciacion e perfeccionament. Eth convengut tanben includís era contunhitat dera formacion reglada entad aqueri estudiants que desiren dispausar d'ua formacion contunhada ath laguens der encastre des espòrts de montanha. Era Escòla de Tecnics Esportius dera Val d'Aran realizarà es pròves d'accès as ensenhaments de montanha e escalada que se haràn deth 4 ath 8 de març, maugrat que poirien modificar-se segontes es condicions meteorologiques.

Eth Conselh avalorèc es reclamacions presentades pr'amor dera pana de Nadau.

AUÉ.

AUÉ.

DISSABTE, 28 DE HEREUER DE 2004.

IV.

Darrèra ora.
Bracs CDA-PNA vòu mès participacion e implicacion dera militància en partit.
Convergéncia Democratica Aranesa apòste entà que tota era militància participe e s'implique laguens de toti es organs que compausen eth partit. Aguest ei er objectiu prioritari que ges deth Conselh de Terçons celebrat aguesta setmana en Betren. Carlos Barrera hec ua avaloracion sus era actualitat dera politica catalana e sus eth projècte politic que CDA-PNA amie a tèrme en govèrn d'Aran. Pera sua part, eth president dera formacion politica, Josèp Loís Boya, metec de manifèst era importància de contunhar en tot trabalhar toti amassa enes pròplèu ans damb ua politica sense desqualificacions.

AUÉ.

Amassada deth Sindic d'Aran damb eth Bisbe d'Urgelh.
Eth Sindic d'Aran, Carlos Barrera, e era Conselhèra de Cultura, Mercedes Delaurens, s'amassèren dimèrcles ena Seu d'Urgelh damb eth Bisbe Joan Enric Vives entà préner acòrds tà pr'amor de facilitar es intervencions de caractèr d'apraiament e de conservacion qu'eth Conselh hè enes bens mòbles e bens immòbles deth patrimòni eclesiastic d'Aran. Era amassada tanben servic entà avalorar es inversions qu'eth Conselh hè. Eth Bisbe les cataloguèc d'importantes e didec que se seguís un bon procès ena conservacion der art sacre deth parçan. Atau donques, es dus mandataris acordèren elaborar, damb eth consentiment des parròquies d'Aran, un protocòl entà emmarcar es relacions en aguest encastre. Dera amassada sorgic er acòrd de nomentar ua comission assessora entà determinar es intervencions mès apropriades e es diuèrses actuacions a realizar.

54 naui cavòts en cementèri de Vielha.

Ara que i èm
Eth cementèri municipau s'agranirà damb 54 naui cavòts, segontes hònts der Ajuntament de Vielha e Mijaran qu'informèren qu'eth projècte ei en informacion publica. Aguesti se plaçaràn ena zòna a on se trapen es 16 cavòts anonims dera fin deth sègle XIX, totun er ajuntament demane as vesins que s'an informacion sus aguesti defunts ac comuniquen ath consistòri.

Jusép Lois Sans.
Violéncia.
Coneishi massa cassi d'aranesi, sustot araneses, que son objècte de violéncia domètja. Era sua parelha les pataquege de forma periodica. Ac supòrten peth compliment de compromisi o per dificultat d'emancipacion. Açò m'aumplís de ràbia e mès encara quan me trapi damb interpretacions simples sus es motius qu'ac provòquen. Entad aqueri que s'i trapen eth procès ei massa complicat e massa dolorós coma entà simplificà'c ena Pastoral dera Glèisa Espanhòla quan assegure qu'era crisi dera familha tradicionau ei producte dera revolucion sexuau e qu'açò produsís entre d'autes causes era violéncia domètja. Dilhèu vòlen rebrembar era Carta as Efèsis quan ditz que cau qu'"es hemnes siguen sometudes as sòns òmes coma ath Senhor, per'mor qu'er òme ei cap dera hemna, coma Crist ei cap dera glèisa e atau coma era glèisa ei subjècta a Crist, tanben es hemnes n'an d'èster as sòns òmes en tot". Dilhèu cau rebrembar que de mautractaments hè fòrça ans que n'i a, includides es epòques dera familha tradicionau. Entà esvitar era revolucion sexuau encara existissen escòles de primària desseparades per sèxe; en Catalonha n'i a sies. Era seleccion deth professorat e d'aute personau hè mantier hemnes enes escòles de mainades e òmes enes de mainatges. Son escòles restacades a un sector dera glèisa catolica. Açò tanben genère violéncia. E s'ac volem barrejar tot, entre es capelhans n'i a massa qu'an generat situacions d'abús sexuau en tot emparar-se ena sua condicion. Enes Estats Units mès de 4400 capelhans catolics i son involucrats. Non voi èster simple ne vulgar. Qu'era glèisa tanpòc ne sigue; i a mautractaments en d'autes cultures.

Aran acuelh es Mondiaus d'Esquí de Montanha.
A compdar de dimars se celebraràn en Aran es Campionats deth Mon d'Esquí de Montanha qu'amassaràn a 300 esquiaires de trenta païsi. Era pròva de seniors aurà un recorrut de 50 quilomètres e un desnivèu de 5600 mètres. Pendent quate dies es participaires passaràn per 4 soms.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.


AUÉ.
SUPLEMENT SETMANAU DETH DIARI.

DISSABTE 1 DE MARÇ DE 2003 N. 51.

Apròven eth nomenclator dera Val d'Aran qu'a amassat 852 toponims deth parçan.
Era ACA transferís ath Conselh era gestion de toti es EDARS d'Aran.
Eth govèrn aranés vò ua soleta empresa entara espleita des depuradores.
Eth Sindic e es Conselhèrs s'amassèren ena sedença dera Casa deth Senhor d'Arròs entà celebrar eth prumèr plen der an.

V. GARCIA.

V. Garcia Vielha (CASTIÈRO).
Eth plen deth Conselh Generau d'Aran aprovèc, dimèrcles passat ena sedença dera Casa deth Senhor d'Arròs, signar eth convèni de collaboracion damb era ACA (Agéncia Catalana dera Aigua) entara gestion des desparières Estacions Depuradores d'Aigües Residuaus (EDARS) deth sòn encastre d'actuacion. Era ACA, a trauèrs d'aguest convèni, dotarà pressupostàriament ath Conselh damb mès de 597.000 èuros entad aguest ahèr. Aguesta partida serà revisada annaument. Parallèlament ad aguest punt, eth plen deth Conselh tanben aprovèc eth plec de clausules administratiues particulares e eth plec de prescripcions tecniques qu'an de regir eth concors entara adjudicacion deth servici d'espleita, conservacion e mantenement deth sistèma de collectors e assaniment de Bòssost, Canejan, Les, Bagergue e Escunhau. Era adjudicacion d'aguest concors aurà ua vigéncia de 8 ans prorrogable a dus ans mès. Segontes eth Sindic d'Aran, Carlos Barrera, "aguest periòde de temps permeterà alongar eth mantenement dera depuradora entà non damnatjar ara empresa". Eth govèrn d'Aran vò qu'ua soleta empresa amie era espleita e mantenement des depuradores deth parçan. Per un aute costat, en Arròs, tanben se procedic a aprovar era correccion ortografica deth nomenclator dera Val d'Aran qu'amasse un totau de 852 toponims. Es errors mès corrents an estat es ortografics mès, tanben n'i a auut de plaçament e de nòm. Eth plen tanben dèc lum verda ara acceptacion dera cession d'usatge der auviatge "Janeta" per part der Ajuntament de Les. Barrera didec que "se reabilitarà aguesta bastissa entà plaçar-i ua residéncia assistida entara gent grana damb sèt o ueit pisi".

Es Mossos arrèsten a sies persones per delictes d'estafa, faussificacion e panatòri.

Er ajuntament de Vielha a previst crompar un camion damb pala e saladera.

AUÉ 1 DISSABTE, DE MARÇ DE 2003.

II.

Arrèsten en Aran a sies ciutadans der èst per faussificacion e estafa.
Eth jutge de guàrdia de Vielha ne hòrabandie deth país a tres, n'empresoe a dus e ne dèishe en libertat provisionau a un.
Redaccion Vielha (CASTIÈRO).
Era dimenjada passada, es Mossos d'Esquadra arrestèren a sies ciutadans d'entre 23 e 39 ans de nacionalitat bulgara e russa as que se les impute un delicte de faussificacion de moneda efèctes timbrats, un delicte d'estafa e un delicte de panatòri e usatge d'un veïcul a motor. Es hèts s'inicièren eth 21 de hereuèr en ua sucursau bancària d'Arties quan dues persones damb passapòrts israelians cambièren chècs de viatge per valor de 2150 èuros. As pògues minutes, es madeishes persones anèren entara sucursau dera madeisha entitat en Salardú, damb era intencion de cambiar mès chècs de viatge. Coma qu'en aguesta se les hège a demorar fòrça estona marchèren. Posteriorament, eth centre d'autorizacions de chècs informèc ara sucursau qu'es chècs que dejà auien estat crubats èren faussi. Es Mossos, pera sua part, comencèren era investigacion entà localizar ad aguestes dues persones que sigueren arrestades en un òtel de Vielha amassa damb quate persones mès, que presumptament apertienien ath madeish hilat d'estafadors. Pendent eth registre se trobèren esturments entà faussificar e manipular documentacion, claus fausses, comandaments electronics de veïculs, DNI faussi, targetes de credit, mobils, eca. Per un aute costat, eth jutge de guàrdia de Vielha ordenèc daurir un expedient d'expulsion deth país a tres des sies arrestats. Dus mès ingressèren ena preson de Lhèida e er aute demorèc en libertat provisionau.

Brèus.
Naut Aran demanarà eth Campionat d'Esquí d'Espanha de 2005.
Eth Consistòri deth Naut Aran e era empresa Baquèira Beret an previst sollicitar era celebracion deth Campionat d'Esquí Aupin de 2005 ena estacion iuernau aranesa. Damb aguesta demana Baquèira Beret sage de potenciar es competicions de naut nivèu en complèxe. Atau madeish, eth pròplèu an era estacion acuelherà eth dusau Campionat deth Mon d'Esquí de Montanha e era populara Marcha Beret, d'esquí de fons, qu'enguan non se podec celebrar pr'amor deth fòrt temporau de nhèu subervengut ena Val d'Aran, en hereuèr.

Cambièren chècs per valor de 2150 èuros.
Es Mossos decomisèren desparièrs objèctes pendent eth registre.

M.E.

Eth Conselh Generau installarà 60 contenedors de papèr en tota era Val d'Aran.
Eth Conselh Generau d'Aran a previst iniciar era arremassada selectiva de papèr ena Val d'Aran ben lèu. Segontes informèc eth responsable dera gestion de residus, Eishard Jaquet, s'installaràn 60 contenedors especiaus, de color blu, entà qu'es vesins poguen depausar-i eth papèr. D'aguesta faiçon, era Val d'Aran efectuarà era arremassada selectiva de toti es residus urbans coma papèr, veire, salèrs, piles, òlis vegetaus, ... Per un aute costat, eth papèr que s'amassarà serà enviat tà Torrefarrera a on ei plaçada ua planta de seleccion que recicle aguesti residus.

Aguesta corporacion se sent damb era obligacion de respóner as queishes publicades en Aué deth dia 8 de hereuèr per'mor que considère deth tot injustes es afirmacions qu'apareishen per escrit. 1. Eth municipi d'Es Bòrdes ei format per quate poblacions, mès es escampilhats, damb un totau de 25 carrèrs, que damb ua soleta pala trèinhèus, sagèc d'auer-les toti dubèrti maugrat des dificultats, eth celh de nhèu acantierat e es coches parcats des vesins que non an parcatge, hec deth tot impossible accedir a toti es cornèrs. 2. Era trèinhèus hè enlà era nhèu, mès non la pòt hèr desaparéisher, çò que hec que TOTI es vesins auessen d'emplegar es sues pales entà trèir era nhèu qu'auie deishat deuant des sues cases. 3. Era pala non parèc en toti es dies que nheuèc en tot sajar de daurir er accès a toti es carrèrs. E se vò deishar clar qu'er unic còp qu'eth Sr. Jaime Castet de Vilamòs netegèc era nhèu, deth carrèr a on vosté viu, siguec a peticion deth Sr. Alcalde. 4. Qu'eth carrèr de referéncia ei conflictiu peth hèt d'èster ath cant dera N-230 e, quan s'efectue era neteja d'aguesta per part deth Ministèri de Foment, eth pas torne a quedar barrat. 5. Aguesta corporacion demane desencuses pes molèsties que sense intencion s'agen podut ocasionar a toti e cadun des vesins e arregraís eth sòn trabalh ara persona que se n'encuede de trèir era nhèu.

OPINION.
Francesc Medan Juanmarti.
Alcalde d'Es Bordes.

Responsa der Ajuntament d'Es Bòrdes ath Sr. Manuel Morraja.

AUÉ.
EDITE: PREMSA CATALANA S.A. ELABORACIÓN:: GRUP CAT.

Servicis.
CONSELH GENERAU. OFEA (FOMENT ARANÉS). TORISME VAL D'ARAN. MOSSOS D'ESQUADRA. GUARDIA CIVIL. POMPIÈRS D'ARAN. ESPITAU VAL D'ARAN. BAQUEIRA BERET. BURÈU TORISME. VIELHA. CORRÈUS. NOTARIA. RECAPTACION IMPÒSTI. ONA ARANESA. AUÉ (REDACCION). GREMI D'HOSTALERIA. LORDÈRES.

AUÉ 1 DISSABTE, DE MARÇ DE 2003.

III.

CASTIÈRO.
Boya prepause crear un Conselh dera Cultura.
Redaccion VIELHA.
Eth deputat ath Parlament e candidat a Sindic d'Aran per UA e PSC, Paco Boya, expliquèc qu'eth sòn partit a presentat eth sòn programa en matèria de cultura. Boya acusèc ath govèrn d'Aran d'auer escanat era creacion culturau e auer practicat ua politica "opaca e de sectarisme manifèst". Atau madeish, Boya manifestèc era creacion d'un Conselh dera Cultura d'Aran, organisme qu'amassarà as representants dera cultura, des institucions e des ajuntaments. Aguest Conselh aurà era foncion d'organ de debat e orientacion des politiques culturaus damb poder de decision e era administracion d'ua part importanta deth pressupòst de cultura deth Conselh. Eth Secretari Generau d'UA a presentat un document en quau 25 persones vinculades ath mon dera cultura an balhat supòrt ad aguesta iniciatiua. Boya didec que damb açò es ajuntaments tornaràn a auer subvencions entà "hèr cultura". Eth possament d'un hilat de bibliotèques araneses, era dinamizacion deth hilat museïstic, son ues autes des prepauses d'UA entà mantier era cultura aranesa.

CASTIÈRO.

25 persones restacades ara cultura an balhat supòrt ara iniciatiua.
Dijaus passat s'amassèren eth alcalde e còssos der Ajuntament de Vielha Mijaran ena sala de plens deth madeish.

V.GARCIA.

Vielha cromparà un camion equipat damb pala e saladera.
Ua assegurança medica curbirà ath personau laborau e politic deth Consistòri de Vielha.
Redaccion VIELHA.
Eth plen der Ajuntament de Vielha Mijaran aprovèc, dijaus passat, un expedient de suplement de crèdit e un aute de creacion de crèdit entath pressupòst ordinari der an 2003. Aguest suplement supause 1.468.121 èuros, des quaus 444.749 seràn sauvats entà possibles modificacions deth pressupòst d'enguan, en tot qu'era rèsta s'utilizaràn entà crompar un camion damb pala e saladera atau coma entà aufrir a tot eth personau laborau e politic dera corporacion ua assegurança medica. Damb aguest demonant eth Consistòri tanben a previst era elaboracion d'ua pagina web entà pr'amor d'acondicionar era administracion locau as naues tecnologies. Segontes eth baile der Ajuntament de Vielha Mijaran, Pau Perdices, "er Ajuntament a eth besonh d'aguesta pagina entà dar-se a conéisher a tot eth mon. Aué en dia s'a d'èster en Internet". Atau madeish, eth Consistòri destinarà 271.000 èuros entar apariament de desparièrs viaus publics damnatjats dempús des fòrtes nheuades subervengudes pendent er iuèrn. Er inici des trabalhs deth nau camp de fotbòl, que se plaçarà ena parcella de Bado, ath deuant dera Casèrna des Mossos d'Esquadra, començarà damb 48.000 èuros provenents deth demès der exercici der an anterior. Per un aute costat, en plen tanben s'aprovèc era prepausa de convèni a soscríuer damb era "Fundacion de Enseñanza del Valle de Aran". Aguest convèni a coma objècte era donacion de fons pròpris dera Fondacion ath Consistòri entath finançament deth bastiment d'un palai d'espòrts que servirà d'equipament complementari as centres escolars d'Aran. Plan per açò, era Fondacion destinarà 456.000 èuros entad aguest bastiment que començarà a compdar dera primauera ath cant deth Palai de Gèu de Vielha. Eth nau complèxe esportiu ei previst que se bastisque en dus ans e serà finançat damb ua subvencion deth Departament d'Espòrts e fons pròpris deth Consistòri.

PUJÒLO.
Eth stadium de Beret acuelh era 7au edicion deth Trofèu Top CAEI.
Redaccion Beret.
Era passada dimenjada se celebrèc ena estacion d'esquí de Baquèira Beret era setau edicion deth Trofèu Top CAEI, eth quau ei organizat peth Club Aranés d'Espòrts d'Iuèrn. Eth stadium de Beret siguec eth scenari escuelhut entà acuélher aguesta pròva que consistic en un slalom disputat eth dissabte e un gigant, eth dimenge. Atau madeish, es melhors corredors d'esquí aupin des categories juvenils e seniors, des desparièrs clubs der estat espanhòu, participèren en aguest Trofèu. Per un aute costat, Ricardo Campo e Helena Carreras sigueren es qu'artenheren eth pin d'aur commemoratiu deth CAEI qu'autrege aguest club cada an a cadun des guanhadors dera pròva combinada.

PUJÒLO.
Baquèira Beret celebrarà Magràs pendent tot eth dia.
Redaccion Vaquèira.
Eth pròplèu dimars se celebrarà era hèsta de Magràs en Vaquèira, començarà peth maitin damb era actuacion deth grop "Plou i Fa Sol" qu'animarà a mainatges e grani enquiara vrespada. A compdar des 22 ores s'aufrirà un sopar buffet en Multipropiedad, animat damb eth grop "Duo du Brazil". Tara 1:30, ena discotèca Pacha, començarà eth concors de titassi damb prèmis en metallic e tiquets de crompa. Ath delà, pendent tot eth dia s'aufrirà entà toti chicolate e còca en desparièrs lòcs.

AUÉ 1 DISSABTE, DE MARÇ DE 2003.

IV.

Ara que i èm.
Jusèp Lois Sans.

Francés tanpòc
Quan hè vint-e-cinc ans se difonie era occitanitat d'Aran, bèth aranés contestaue que non se sentie occitan perqué non volie èster francés. Se confonien es dues identitats que son opausades. Quan era setmana passada me manifestè antiespanhòu pera decision d'Aznar de dar supòrt ara actitud bellica des EEUU, bèth un pensèc qu'aquerò me metie ath cant de França que s'opause ara guèrra. Aguesta França ei era madeisha França qu'en sègle XIII envadic Occitània e causèc ua matança entre civius sense precedents enquiad aqueth moment. Era Cançon dera Crotzada ac descriu coma quauquarren d'orrorós. Es còssi des mainatges, des hemnes e de tota era poblacion (de fòrça ciutats) sigueren cremats, martirizats, sigueren partits en tròci e es bocins escampilhats un shinhau per tot. Des d'alavetz, França lidère ua idèa estatalista irrespectuosa damb es identitats des pòbles e, ara, la represente de forma vanguardista ena construccion europèa. E, quan se vò méter ath deuant des accions pacifistes en tot denonciar era violéncia en Africa o en tot negar-se ara guèrra d'Irak, ac hè sonque per interèsi. França a estat un des provedidors mès importants d'armes e d'energia nucleara a Irak enes darrèrs tempsi e a importants interèsi ena explotacion deth petròli iraquian. Chirac e Sadam se declaren amics. Se non i a guèrra er estat mès beneficiat economicament serà França. En cas de guèrra, es beneficis anaràn tàs Estats Units, es desgràcies tà fòrça d'auti. Non son era defensa des drets der òme, ne es valors umanitaris, ne er antimilitarisme çò que botge a França en aguesta batalha, senon era ambicion per èster eth motor d'Euròpa.
Laguens d'un gers i trobam plaçats toti es esturments de besonh entà poder desvolopar es ahèrs diaris d'ua familha nomada.

AUÉ.

Victòria Garcia Betren (CASTIÈRO).

Es "yurtes o gers" son es larèrs tipics, enes que demoren es familhes d'aguetes culturesaz nomades, son reaument confortables e segures.
"Nomades deth Mon" mòstre ath pòble Mongòl.
Nomades deth Mon, mos apròpe a descurbir es desparières caracteristiques des costums deth pòble Mongòl, dera sua cultura, vida vidanta, valors familhars, estil, art, comèrç, govèrn, religion e léser. Damb aguesta exposicion, que s'inaugurèc deluns passat ena sala de Betren e que demorarà dubèrta enquiath pròplèu 27 d'abriu, compreneram era passion pes shivaus e era suberviuença d'aguest pòble tant especiau enes nòsti dies. Tanben veiram es diuèrsi exemplars dera viuenda mès abituau en Mongòlia, eth "ger". Begoña Montilla, proprietària e comissària dera exposicion, a emplegat un an entà amiar a tèrme era sua idia. En hereuèr d'est'an passat li vengueren ara memòria es lèu dus mesi que compartic damb es nomades kazajos en sòn viatge per Àsia en 1999. Siguec alavetz quan se pausèc ua naua alternatiua de lotjament entath Pirenèu. Era idèa siguec crear ua mòstra, en un parçan totaument naturau, de pòbles nomades de desparièrs païsi deth mon, damb autentiques cabanes provenentes de cada tribu e objèctes etnics pròpris, a on eth vesitant auesse era oportunitat de conéisher e esprovar era cultura e vida vidanta d'aguesti pòbles. "È alistat era Val d'Aran peth tipe de torisme que la vesite e pera sua vegetacion, que hè qu'age ua grana semblança damb zònes dera planeta a on se respire eth nomadisme", explique Begoña. A compdar d'abriu, aguesta valenciana a previst de méter en foncionament un tipe de lojament, yurtas, entà que cadun pogue experimentar era forma de vida nomada. Es cultures nomades an desvolopat, pendent sègles, es sòns larèrs (yurtas) en tot arténher estances reaument confortables e segures. Er isolament termic s'artenh a trauèrs de filtres naturaus, lan de oelha, yak o taure, qu'empedissen era entrada deth heired en iuèrn e isòlen era cabana dera calor en ostiu. Per un aute costat, Begoña vò vesitar laguens d'uns ans uns auti païsi enes que i demoren cultures nomades, coma ei eth cas de China, Turquia, Norvègia, Finlàndia, Austràlia, entà dar a conéisher ues autes d'aguestes cultures.

Damb era collaboracion deth Departament de Presidéncia dera Generalitat de Catalunya e deth Conselh Generau d'Aran.

Recèrca documentau sus eth patrimòni culturau eclesiastic.

En an 2005 des deth Conselh Generau d'Aran s'a encetat era recèrca documentau sus es nòstes glèises e eth sòn patrimòni. Aguesta documentacion escampilhada pes archius parroquiaus dera pròpia Val d'Aran e tanben per d'auti archius fòrça mès aluenhadi, d'un e aute costat dera termièra, a permetut arténher fòrça informacion sus era evolucion des bastisses en epoca moderna e tanben conéisher e en bèth cas localizar, ua part importanta deth mobiliari e ornamentacion liturgica qu'adès les emberie, malurosament aué ua bona part desapareishuda o sauvada dehòra dera Val d'Aran.

Lengua occitana: aspèctes generaus e iniciacion practica


Presentacion:
Eth solet endret a on aué era lengua occitana ei oficiau qu'ei era Val d'Aran. Totun, era lengua occitana qu'ei ua des lengües dites minorizades mès parlades deth continent europèu. Cada dia, lèu tres milions de persones que la tien en un gròs espaci qu'aparten a tres administracions europèes e en son locutors abituaus. En Estat espanhòl, era Val d'Aran. En Estat francés, mès d'ua trentea de departaments dera zòna meridionau que son de lengua occitana. En Itàlia en Piemont, enes vals aupines que tèrmien damb er Estat francés. Aquerò que met er occitan ena segona plaça des lengües minorizades mès parlades, darrèr deth catalan, de tot eth continent. Era situacion generau de substitucion lingüistica que se produsís en Estat francés non empèishe cap qu'er occitan sigue objècte de promocion en tot eth sòn territòri, que guanhe parlants enes viles occitanes populoses e que i age ensenhament d'aquera lengua en espaci des diuèrses administracions a on ei presenta e madeish dehòra d'Occitània, en centres d'ensenhament segondari o superior. Lengua damb ua rica e seculara tradicion culturau, er occitan que pòt servir entà comunicar en un espaci que va de Lemòtges enquia Vielha e de Bordèu enquia Niça. Que hè partida, ath delà, der auviatge collectiu de toti es europèus.


Descripcion generau deth cors:
Eth cors qu'ei, ath madeish temps, un repassatge globau des aspèctes sociaus, istorics e territoriaus dera lengua occitana e tanben un cors intensiu d'aranés, er occitan dera Val d'Aran, endret a on se pòt méter en practica es coneishements aquerits de manèra simultània ath desvolopament deth cors.

Contenguts:
D'acòrd damb çò que s'ei dit, eth cors qu'a dus èishi principaus e complementaris.

1. Ahèrs teorics:
a) Brèu istòria dera lengua occitana.
b) Espaci territoriau e modalitats geografiques principaus dera lengua occitana (gascon, lengadocian, provençau, provençau aupin, auvernhàs, lemosin).
c) Situacion sociau dera lengua occitana: parlants, vitalitat, iniciatives de promocion, ahèrs de codificacion e estandardizacion.
d) Er occitan dera Val d'Aran coma ?dialècte? gascon. Realitat lingüística o especificitat politica?
2. Ahèrs practics:
a) Grafia e pronóncia der occitan: damb especial atencion en occitan dera Val d'Aran.
b) Formules d'identificacion en occitan dera Val d'Aran.
c) Elements practics de morfologia en occitan dera Val d'Aran.
d) Elements practics de lexic en occitan dera Val d'Aran.
e) Practiques oraus en aranés ena Val d'Aran.

Objectius:
Eth cors qu'a coma objèctius principaus:

1. Auer un coneishement generau dera realitat lingüística e sociau deth territòri occitan e dera sua lengua.
2. Èster capable, finalizat eth cors, de comunicar en occitan dera Val d'Aran damb ues airines basiques de tipe lingüistic (vocabulari e estructures elementaus).

Public que s'adrece:
Eth cors que s'adrece a diuèrsi tipes de public:

1. En prumèr, ad aqueri que non agen cap de tipe de coneishement dera lengua occitana, e la volguen conéisher e començar de tenguer-la ena sua modalitat aranesa.
2. Ad aqueri que, en tot conéisher era lengua occitana ena sua modalitat aranesa, volguen entrar en ahèrs mès extèrnes e que tòquen a d'auti endrets deth territòri occitan (istòria, cultura, geografia?).
3. Ad aqueri que poguen auer ua vision globau der occitan, e madeish le poguen tier en d'autes varietats geografiques qu'era aranesa, e les interèsse de començar d'utilizar o de conéisher es formes e estructures pròpries dera Val d'Aran.

Ahèrs formaus:
En èster un cors d'immersion, era lengua veïculara des sessions serà er occitan (modalitat aranesa).

Istòria dera Generalitat de Catalonha

Era autonomia politica de Catalonha laguens der Estat espanhòu descanse non sonque ena volontat actuau des sòns ciutadans e enes leis vigentes, senon tanben en ua memòria istorica de longa durada e, mès concretament, en un antecedent medievau -era Deputacion deth Generau de Catalonha- que es legisladors de 1931 creigueren oportun d'invocar coma base legitimadora der autogovèrn contemporanèu. 

Era formacion politica de Catalonha a era sua origina en ua sèria de comtats de tipe feudal sorgidi ena zòna de contacte entre er impèri carolingi e es territòris septentrionaus dera conquista islamica dera peninsula Iberica (Marca Ispanica). Eth comtat de Barcelona anèc aquerint era primacia e des dera fin deth sègle X siguec independent, de hèt, des francs. En 1137 se produsic era union dinastica de Catalonha e Aragon damb Ramon Berenguer IV, que conqueric es darrèrs reductes arabs (taifes de Lhèida e Tortosa e valiat de Siurana, entre es ans 1148-1153).

Jaime I eth Conquerent inicièc era expansion catalana pera Mediterranèa, damb era conquista deth reiaume de Malhòrca e de Valéncia (1229-1238), e ath long des sègles XIII-XIV eth país devenguec ua poténcia economica (consoladi de mar en molti des sòns pòrts) e politica (conquistes de Sicília, Sardenha, ducats d'Atenes e Neopàtria e, ja en sègle XV, de Nàpols). Era delegacion permanenta des còrts catalanes -un des prumèrs parlaments europèus- dèren lòc ara Generalitat de Catalonha, institocion de govèrn restaurada en sègle XX.

Eth maridatge de Ferran II damb Isabèl de Castelha (es Reis Catolics) representèc era union dinastica damb Castelha, mès Catalonha-Aragon conservèc, enquiath sègle XVIII, es sues institocions politiques e era sobeiranetat (dret, moneda, sistèma fiscal, etc.). Era Guèrra de Succession entre es Borbons e es Habsburg, que portèc ath tron d'Espanha Felip V, signifiquèc entà Catalonha, que militaue en grop austriacista, ua grèu derròta: era abolicion des institocions catalanes (Decret de Naua Planta) e era instauracion d'ua politica absolutista e de castelhanizacion.

Eth sègle XVIII representèc, totun açò, eth redreçament economic e er inici dera industrializacion deth país, consolidada a partir de 1832 damb era maquina de vapor e eth predomini dera industria textila de lan e de coton. Es moviments de recuperacion nacionau europèus deth sègle XIX influïren ena eclosion dera Renaishença culturau (Jòcs Floraus, recuperacion dera lengua e era literatura) e deth catalanisme politic, e tanben de moviments artistics coma eth Modernisme e era Avantgarda.

Jós era II Republica espanhòla se restaurèc era Generalitat de Catalonha e s'aprovèc er Estatut d'Autonomia (1932), mès era derròta ena Guèrra civila (1936-1939) portèc era dictadura franquista e era abolicion de toti es drets e es institucions deth país. Damb era restauracion dera Generalitat de Catalonha (1977), se creèc un Parlament e un Govèrn autònoms, e era aprovacion deth nau Estatut d'Autonomia (1979).

Era Generalitat de Catalonha.

Era Generalitat ei era institocion en qué s'organise politicament er autogovèrn de Catalonha e ei integrada peth Parlament, eth president dera Generalitat e eth Conselh Executiu o Govèrn. Vos aufrim ací ua vision panoramica des foncions, competéncies, organizacion e recorsi economics des institucions dera Generalitat.

Competéncies.
Er Estatut d'autonomia atribuís ara Generalitat de Catalonha es competéncies que li permeten exercir er autogovèrn. Aguestes pòden èster exclusives, concurrentes e compartides damb er Estat o executives.

Mapa institucional.
Representacion grafica des interrelacions entre es diferentes institucions que compausen era Generalitat de Catalonha.

Sistèma de finançament.
Er exercici reau des competéncies assomides pera Generalitat, dirigit a arténher un autogovèrn qu'implique ua autentica autonomia politica e administrativa, exigís poder dispausar des miejans financèrs necessaris.

Organizacion administrativa deth territòri.
Era superficia de Catalonha se dividís administrativament en municipis e comarques. A mès, era conurbacion de Barcelona dispause d'entitats metropolitanes. Finaument, cau mencionar autes institucions depenentes der Estat: es deputacions provinciaus, era Delegacion deth Govèrn der Estat e era Administracion de Justícia.

Era presidéncia de Catalonha.

Er Estatut d'autonomia de Catalonha configure era Generalitat coma un organisme complèx integrat per tres institucions: eth Parlament, era Presidéncia dera Generalitat e eth Conselh Executiu o Govèrn.

Eth president ei elegit peth Parlament entre es sòs membres e nomenat peth rei e concentre dus tipes de foncions: representatives e governatives.

Galaria de presidents dera Generalitat de Catalonha.
Foncions representatives.

Eth president dera Generalitat a era mès nauta representacion dera Generalitat e era ordinària der Estat en Catalonha. Li correspon, tanben, mantier es relacions damb es autes institucions der Estat e eth rèste des comunitats autònomes, convocar es eleccions ath Parlament de Catalonha e nomenar es nauti cargues qu'es leis determinen.

Coma representant ordinari der Estat en Catalonha, promulgue en nòm deth rei es lleis de Catalonha.

Foncions governatives.

Eth president forme part deth Conselh Executiu e ei qui la dirigís e la coordine, establint es directritzes generaus dera accion de govèrn. En aguest sentit, nomène es conselhèrs, convoque e presidís es reunions deth Govèrn e signe es decrets acordadi peth Conselh Executiu e ordène que se publiquen. Tanben pòt demanar que eth Parlament se reunisque en session extraordinària e, arribat eth cas, a de dissoler-lo o sollicitar que s'i celèbre un debat generau.

Eth president dera Generalitat tanben a de coordinar eth programa legislatiu deth Govèrn e era elaboracion de normes de caractèr generau, convocar e presidir es comissions deth Conselh Executiu e facilitar era informacion qu'eth Parlament sollicite ath Govèrn.

Organigrama.
Equip de Govèrn.

Galaria de presidents dera Generalitat de Catalonha.
El president Pasqual Maragall i Mira (des del 16 de desembre de 2003).

PASQUAL MARAGALL e MIRA ei eth 127è president dera Generalitat de Catalonha. Neishut en Barcelona en 1941, ei eth tresau en ua familha de ueit germans, arrèhilhs deth poèta Joan Maragall.

President deth Partit des Socialistes de Catalonha (PSC-PSOE), eth 16 de deseme de 2003 siguec elegit President dera Generalitat peth Parlament de Catalonha e eth dia 20 de deseme prenec possession deth cargue.

Biografia.
Discorsi e conferéncies.

Eth president Jòrdi Pujol (1980-2003).

JÒRDI PUJOL e SOLEY neishec en Barcelona en 1930. Licenciat en medicina, militec en moviment universitari catalanista d'inspiracion cristiana. En 1960, a raïtz d'ues actuacions de protèsta còntra era visita deth generau Franco en Catalonha, siguec detengut e condemnat a sèt ans de preson. Dempús de dus ans e miei de preson e un de confinament, inicièc ua naua linha d'actuacion, damb eth lèma "Hèr país", destinada a crear institucions culturaus e economiques entà possar eth desvolopament de Catalonha.

En 1974 passèc definitivament ara accion politica damb era fundacion de Convergéncia Democratica de Catalonha (CDC), dera quau siguec eth prumèr secretari. Deputat en Congrés des deth 1977, Jòrdi Pujol, dirigint era coalicion Convergéncia e Union (CiU), siguec elegit president dera Generalitat de Catalonha en 1980 e reelegit es ans 1984, 1988, 1992, 1995 e 1999. Eth sòn govèrn, nacionalista e europeista, metec er accent ena defensa dera identitat e era cultura catalanes, era modernizacion dera economia e eth desvolopament autonomic.

Es eleccions de 16 de noveme de 2003 signifiquèren era fin deth sòn mandat. Eth 16 de deseme eth Parlament elegic com a nau president dera Generalitat Pasqual Maragall.

Discorsi e conferéncies (1998-2003).
Centre Estudis Jòrdi Pujol.

Eth president Josep Tarradellas  (1954-1980).

En 1931 siguec secretari generau d'Esquèrra Republicana de Catalonha. Deputat as Còrts Constituents espanhòles deth 1931, siguec conselhèr de Governacion e de Sanitat jós era presidéncia de Francesc Macià, e pendent era guèrra civila de 1936-1939, conselhèr de Servicis Publics, Economia e Finances, e Cultura. Exiliat en França en 1939, en dimitir eth President Josep Irla siguec elegit President dera Generalitat en exili ena ambaishada dera Republica Espanhòla en Mexic en an 1954. Dempús dera mòrt deth generau Franco en 1975, en 1977 siguec cridat de Madrid peth President deth Govèrn Adolfo Suárez e negocièc cossent damb es fòrces politiques de Catalonha eth restabliment dera Generalitat que se produsic en octobre deth madeish an damb era constitucion d'un govèrn d'unitat nacionau. Tarradellas auie mantingut era institocion en exili e representaue era continuitat istorica. Siguec er unenc governant deth temps dera Republica Espanhòla (1931- 1939) que retornèc entà exercir foncions de govèrn ena democracia reinstaurada.

Es eleccions ath Parlament de Catalonha en març de 1980 merquèren era fin deth sòn mandat. En abriu, eth Parlament elegic coma President dera Generalitat a Jòrdi Pujol.

Eth president Josep Irla  (1940-1954).

Coma es sòns predecessors, en 1932 siguec deputat a Còrts e ath Parlament de Catalonha per Esquèrra Republicana de Catalonha. Siguec eth darrèr President deth Parlament abantes dera sua abolicion peth generau Franco.

Mòrt executat eth President Companys en 1940 e trobant-se Irla en exili, assumic era Presidéncia dera Generalitat cossent damb es previsions dera legislacion catalana. Formèc un govèrn de personalitats en exili, nomenèc conselhèr prumèr deth Govèrn Josep Tarradellas e dimitic en mai de 1954.

Moric en 1958 en exili en França.

Eth president Loís Companys  (1933-1940).

Avocat sindicalista pendent eth prumèr tèrç deth sègle e dirigent d'Esquèrra Republicana de Catalonha, participèc ena victòria electorau deth sòn partit en an 1931, ath costat de Francesc Macià.

Siguec escuelhut prumèr president deth Parlament de Catalonha en an 1932 e en morir Francesc Macià en an 1933 siguec elegit President dera Generalitat. Auec de governar en ua epòca de granes commocions sociaus e politiques, surtot en periòde dera guèrra civila espanhòla de 1936-1939. Refugiat en França, dempús dera victòria deth generau Franco siguec detengut ena Baule pera policia militara alemana, liurat ath Govèrn de Madrid e condemnat a mòrt per un tribunal militar. Moric fusilhat en Castèth de Montjuïc de Barcelona eth dia 15 d'octobre de 1940.

Eth president Francesc Macià  (1931-1933).

Prumèr president e restaurador dera Generalitat modèrna (1931-1933). Dirigent deth partit Esquèrra Republicana de Catalonha (ERC), dempús d'ua grana victòria electorau enes eleccions municipaus, proclamèc era Republica Catalana des deth Palai dera Generalitat en Barcelona eth 14 d'abriu de 1931.

Tres dies mès tard, e coma conseqüéncia d'ua negociacion damb representants deth Govèrn de Madrid, s'acordèc qu'era naua institocion d'autogovèrn receberie eth nòm de Generalitat de Catalonha. Francesc Macià, governant d'ua enòrma popularitat, moric exercint eth cargue de president dera Generalitat en dia de Nadau de 1933.

Eth lòc de trabalh.

Er espaci de trabalh deth president non se limite ath burèu situat en Palai dera Generalitat.
Eth contorn d'actuacion s'estén pertot eth mond, tostemp a pròp des persones e es sues inquietuds. 

Eth Palai.

Eth Palai dera Generalitat ei era sedença deth Govèrn de Catalonha e dera Presidéncia dera Generalitat. Des de 1359, s'an succedit 127 presidents, des de Berenguer de Cruïlles enquià Pasqual Maragall. 

Ei indispensable èster en contacte damb es persones, conéisher es sues inquietuds e necessitats. 
Entà conéisher e solucionar es diferentes problematiques deth país, cau viatjar e apropar-se ara realitat de cada poblacion, de cada abitant de Catalonha.
Eth president dera Generalitat represente Catalonha pertot eth mond. Expòrte era cultura e er anar des catalans aquiu a on va.
Era activitat deth president.
Galaria multimèdia.
Conferéncies, discorsi, actualitat, entrevistes, articles d'opinion... Coneishetz a hons era activitat institucionau deth president e consultatz era galaria d'imatges. 

ORARI GENERAU DETH CENTRE.

Es classes s'impartissen de DELUNS a DIUENDRES de 9'30 a 12'30 ores, e de 15 a 17 ores.
Es dies de jornada intensiva de 9 a 13 ores son deth dia 17 ath 21 de seteme de 2.001, e deth 10 a 21 de junh de 2.002.
Dies de hèsta locau: 25/06/02 e 29/06/02.
Eth dia de Jornada de Pòrtes Dubèrtes deth centre ei eth 29 de mai de 2.002.

CALENDARI D'ACTIVITATS E GESSUDES.

Gessuda entà observar e conéisher er entorn, e remassar materiau pròpri dera sason.
Gessuda entà estudiar eth miei, damb era collaboracion de DEPANA, e ua session de preparacion tamb activitats laguens der aula: dijaus 25 d'octobre e diuendres 26 d'octobre.
Hèsta dera castanhada: dimars 31 d'octobre pera tarde.
Hèsta de Nadau: diuendres 21 de deseme peth maitin.
Hèsta de Sant Vicenç: dimars 22 de gèr.
Hèsta de Magràs: dimars 12 de hereuèr pera tarde.
Dia 22 de març: toti es mainatges der estudi, passaram eth dia en França.
Conviuences: en Llançà (Costa Brava). Tà toti es escolans deth centre deth dia 10 ath 14 de junh.
Natacion en Palai de Gèu de Vielha: prumèr trimesadèr.
Activitat de dança: dusau trimesadèr.
Programa: "L'aventura de la vida", es escolans de C.M. e C.S.
Hèsta de finau de cors: dia 21 de Junh.

TARDOR. IUÈRN. PRIMAUERA. OSTIU.

En pòble de Les se celèbre cada an entara serada de Sant Joan era "hèsta deth haro". Consistís en cremar un soc d'auet de mès de 10 mètres de nautada que siguec plantat er an anterior tara diada de Sant Pèir. Eth haro ei benedit peth capelhan e damb era preséncia des autoritats.

Pendent era crema deth soc, es Corbilhuèrs e es Corbilhonets canten es cançons tradicionaus e dancen ath torn deth huec, en tot botjar es sues halhes que se van cremant.

Era gran beresa plastica dera hèsta, atrè cada an fòrça toristes e visitants de toti es pòbles en tot qu'ei ua celebracion reaument impressionanta e fòrça diferenta as abituaus "revetlles" que se celebren en Catalonha.

Un còp cremat eth haro, s'aufrís còca e "vin caud" a toti es assistents que ne volguen. E era hèsta contunhuarà ena sala polivalenta deth pòble tamb un gran balh amiat ara per ua orquèstra de musica modèrna.



A 634 metres de nautada, se trape eth pòble de Les.Ei plaçat ena part deth Baish Aran, en un planèr long e ample nomentat "Era Lana de Les". Peth pòble i passe er arriu Garona.

Les a ua poblacion d' uns 700 abitants, que se dediquen majoritariaments ath torisme, degut a qu'eth pòble se trape fòrça apròp de França, e recep cada dia fòrça torisme francés. Era ramaderia tanben presente un papèr important, degut a que i podem trapar ua grana granja ena poblacion.

En Les trapam era centrau idroelectrica de Cledes, ua des prumères bastides ena Val d'Aran.

Un lòc de fòrça interès en pòble ei Era Baronia. Ei era antiga casa des barons de Les. Bastida en s.XVII se trape ara gessuda deth pòble, en miei d'un parc d'arbres frutèrs. Era Baronia siguec venuda a ua comunitat religiosa.

Es Banhs de Les, qu'ei un establiment d'aigües termaus, ei actuauments pendent de tornar a daurir es sues pòrtes.

Tanben ei interessant de visitar era parròquia de Sant Joan, bastenda modèrna (en tot que mantén eth campanau romanic), situada ena plaça deth pòble, ath cant der abantes nomentat "Haro".

ES CORBILHUÈRS DE LES.

Eth grop folkloric "Es Corbilhuèrs de Les" ei eth prumèr grop que se formèc ena Val d'Aran pendent es annades 50. A compdar de 1979 prenec eth nòm d'Es Corbilhuèrs e comencèc seriosament un apropament ath folklòre de tradicion gascona-aranesa. Ei a compdar d'aguest moment qu'es Corbilhuèrs an tanplan ua projeccion exteriora mès grana, damb era participacion en nombrosi hestaus e concentracions folkloriques autant ena part occitana der Estat Francés coma en Catalonha e rèste der Estat Espanhòu.

Era tradicion cantaira e dançaira deth vilatge de Les s'explique mejançant era sua hèsta Major, aperada Hèsta deth Huec e que se celebre eth dia 23 de Junh en tot cremar un soc d'auet de 14 mètres de longada e en tot dançar e cantar ath sòn torn.

ORIGINA DETH SÒN NÒM.

Eth nòm "Es Corbilhuèrs" proven dera denominacion balhada a ues cistalhes de carga entath bestiar aperades "corbilhons". Es poblants de Les, ditz era legenda, volien arribar a tocar eth cèu e pensèren qu'en tot méter un corbilhon dessús der aute ac artenherien. Quan sonque mancaue un corbilhon entà arribar-i, com que non n'auien cap aute, que treigueren eth corbilhon de dejós e, podetz imaginar!, en cèu que non i arribèren cap!

ES CORBILHONETS.

Aguesta agropacion de petiti cantaires e dançaires forme part d'aguest "petit" gran grop que son es Corbilhuèrs. Es mainatges e mainades deth pòble tanben trabalhen fòrça entà seguir es passi des cantaires e dançaires adults. Era grana part des "corbilhonets" son mainatges e mainades der estudi Alejandro Casona que dirigits per membres adults canten fòrça ben, e enquia an enregistrat un CD!

Est' an passat, eth dia 1 de junhsèga, se celebrèc en "Palau de la Música Catalana" eth concors "Sons i Cançons" a nivèu de tota Catalonha. Es Corbilhonets artenheren eth 4au. Prèmi.

Se voletz escotar ua des sues cançons, picatz sus eth diboish... (En èster un archiu fòrça gran, cau demorar ua estona entà poder escotar-lo.)
Fotografia des "Corbilhonets" ena sala der Ajuntament. 

CONCORS LITERARI "MOSSEN CONDÒ SAMBEAT".
Enguan, s'a celebrat era XIIau edicion deth concors literari "Mossen Condò Sambeat". Coma cada an, fòrça escolans de toti es estudis dera Val d'Aran an presentat es sues òbres inedites, ja siguessen narracions o poesies, entà participar en aguest concors tan popular. En aguesta plana, auem recuelhut es trabalhs guanhadors d'aguesta edicion des mainatges deth nòste estudi, ei a díder, deth CEIP Alejandro Casona. Se voletz liéger es òbres, picatz ath dessús des sòns nòms. Demoram que vos shauten...

Prumèr Prèmi: Ua naua amistat.
Per: Marianna Boya Ané.

UA NAUA AMISTAT.

Aguesta istòria passe en un pòble dera Val d'Aran a on era nhèu queiguie damb fòrça e es hums gessien des tumenèges. Aqueth pòble ère Les.
Un grop de mainatges cridadi Joan, Marieta, Manuel, Mercedes e Peir auien dètz ans. Èren uns mainatges coma auti. Les agradaue molt jogar e èren fòrça inteligents.
Un bon dia Joan, en tot baishar per un tobogan, les diguec as sòns amics:
- Qué aram deman?
- Non ac sai pas!, es mèstres non an manat déuers. - Diguec Mercedes en tot empossar a Marieta qu'ère en balançader.
- Me semble qu'è ua idia mainatges. - Diguec Peir.
- Eh mainades! - Exclamèc Marieta de mala gana.
- Quina idia ei Peir? - Diguec Manuel.
- Donques poiriem anar a hèr ua excursion. ? Diguec Peir content.
- Bona idia! - Digueren toti.
Se hec tard, e es mainatges anèren tà casa. En arribar, cada un en casa sua, agarrèren un morralet, non guaire gran, aquiu meteren tot çò besonh. En acabar es mainatges se n'anèren a dormir.
Tàs ueit e mieja en punt toti anauen tara plaça dera vila. Marieta arribaue fatigada damb un morralet mès gran qu'es auti. Manuel ère setiat en banc tenguent un cròquis que li auie dat sa pair. Mercedes tanben arribaue cansada mès plan contenta. Joan caminaue damb ua lenterna en man e plan tapat, un tapaboques le tapaue eth còth, mès es cames encara li tremolauen. Peir venguie ath sòn costat plan tapat mès ben equipat.
Manuel, que ja ère cansat de demorar, en veir-les dauric fòrça es uelhs ( deth tot), se lheuèc deth banc e diguec:
- Qué, mo'n vam?
- Òc. ? Didec Mercedes.
Comencèren a pujar damb fòrça coratge e auien ua conversa que a Marieta li semblaue ua pegaria.
- E... se mos perdessem? ? Diguec Mercedes.
- Non hèmna, damb eth cròquis deth mèn pair non mos perderam pas. ? Diguec Manuel.
- Deishatz de díder pegaries ben.? Diguec Marieta.
- Deishatz de parlar senon non arribaram naut de tot.
- As arrason. ? Diguec Peir.
Joan ère mès ocupat guardant eth cròquis. De patac veiguec ua causa que l'acoratgèc e les didec as sòns companhs:
- Un shinhau mès tà naut i a ua hònt.
- Qué ben damb era shuguera qu'auia jo! ? Exclamèc Peir.
- Perfecte! ? Digueren es auti.

Caminèren fòrça durant ua orada. Eth cèu encara ère òscur e Joan s'estonaue perque jà èren es dètz e non veiguie aluenhar-se es bromes. Joan l'ac comentèc a Peir, alavetz Peir en tot pensar, diguec:
- Me semble que s'apresse ua tronada e pro fòrta. Sera mielhor que tornesquem.
- Non, perque se se i met era boira, non veiram arren e non poiram passar per aguesti camins. ? Diguec Mercedes caperant-se.
- Auetz portat paraigües? ? Diguec Marieta despreòcupada.
- Non. - Digueren es auti.
- Alavetz vam ben apariadi.? Diguec Marieta en tot tremolar.
- Jo prepausi qu'acampesquem per bèth prat que non age guaire arbes. - Diguec Joan.
Toti escotèren a Joan e comencèren a caminar deprèssa. Aguardèren per toti es costats. Còp sec, Peir tobèc un prat a on es arbes non abundauen alavetz cridèc:
- È trobat un!, è trobat un!
- Vale, vale... ? Diguec Mercedes.
- Donques comencem a montar era tenda, que senon s'ara tard. ? Expliquèc Marieta

Es cinc comencèren a trèir des sòns morralets es causes de besonh. Un còp acabat, comencèren a montar damb prèssa, perque es trons ja s'entenien. Un còp prèst se i meteren laguens damb es morralets. Despús de dètz menutes era ploja comencèc, es gotes d'aigua retronien damb fòrça ena tenda. Manuel e Mercedes se dormiren. Joan ère cansat mès non podie agarrar era sòn per aqueth desagradiu tapatge. Marieta legie un libre de "Los Cinco ", que l'auie regalat eth sòn frair e Peir aguardaue era punta dera tenda e veiguie coma pataquejauen es granes gotes d'aigua. Estèren embarradi ua ora. Alavetz es que dormien se desvelheren, Peir reaccionèc e baishèc eth cap damb fòrça dificultat pr'amor que s'auie passat ua bona estona aguardant tà naut. Joan que non s'auie endormit les proposèc:

- Era ploja non a acabat pas, poiriem jogar a quauquarren.
S'inventèren un jòc e jogueren toti.
Passèren dues ores e era ploja acabèc. Es mainatges gessèren dera tenda. Decidiren contunhar pujant pr'amor que gessie eth solei. Hèren dues hileres e comencèren a pujar. Eth solei cada còp ère mès fòrt. Es mainatges trobèren un camin e pugèren.

Joan s'arturèc, en ua bassa, e viguec eth reflexe d'ues ales daurades, ua pèth blanca, tan blanca coma era nhèu acabada de quèir. Un petit vestit caperaue eth sòn ponin còs. Joan en veir aquerò pensèc qu'èren imaginacions sues e non le dèc guaire importancia. Arribèren naut e veigueren era hònt que cercauen. Toti comencèren a béuer coma se non auessen begut en un an. Joan ère eth darrèr e tornèc a veir era imatge. Alavetz l'ac expliquèc as sòns companhs. Toti s'enteneren fòrça e Mercedes diguec:

- Ja sai que pòt èster, ua hada, perque se a ales e un còs tan petit...

De patac er aigua se comencèc a remòir. Toti s'espantèren. Der aigua gesseren es figuretes tan polides que Joan auie vist. Ua des hades se lheuèc un shinhau mès qu'es autes e diguec:

- Èm es hades de Benquè. Venguem a demanar-vos se voletz veir eth nòste "Paradis".

Es mainatges èren un moviment damb eth cap. Marieta s'auancèc e diguec damb un "tòn de nòbla":

- Serà un plaser, hades.

Es hades les meteren deuant deth com dera hònt e ua d'eres les diguec:

- Diguetz aguestes paraules: Hades de Benquè entà eth Paradís voi anar.

Es mainatges prononcièren es paraules, e damb ua corrent de vent era mainadera e es hades sigueren en un cèu de ròses. Toti se demorèren maravilhadi en veir era quantitat de gormanderies; mochets, chicolate, joguets...

Passèren ua estona jogant e minjant tot çò que trobauen. Es hades les digueren que per favor barressen es uelhs. Es mainatges enteneren ues veus estranhes. Passada ua menuta dauriren es uelhs e se veigueren ena plaça, tamb ua grana engolòpa, la dauriren e despús la legeren. Diguie atau:

"Èm es hades de Benquè ues amigues tà tostemp. Venguetz quan volguetz tath Paradís des hades de Bènque".

Es mainatges se deren compde de que non ère un sòn, e ara van toti es dissabtes tà Benquè mès prumèr aguarden eth temps. 

Dusau Prèmi: Joan e era machina deth temps.
Per: Jose Seisdedos Medan.

JOAN E ERA MAISHINA DETH TEMPS.

Joan ei un mainatge naut, a eth peu ròi, es uelhs verdi coma era èrba acabada de nèisher, a onze ans e molta imaginacion. Joan viu en un petit pòble que se cride 01. Eth pòble ei situat en ua gran montanha que se trape en Catalonha. Era montanha a mès tutes qu'arbres.

Eth dia 16 de junh deth 2250 Joan decidís anar investigar damb Ana e Jòel en ua tuta. Joan truquèc a Jòel e tanben a Ana e les demanèc se volien anar tara tuta , es dus responeren qu'òc.

Quan toti sigueren dehòra dera tuta digueren que se quauquarrés se hadie mau l'ajudarien, e toti estèren d'acord. Comencèren eth viatge laguens dera tuta, mès lèu enteneren un son que ath finau sonque èren tinosèles. Ana didec:

- Tu t'as espantat Jòel?

- E tan que m'e espantat.

Quan portauen ua ora de viatge, laguens dera tuta, se parèren tà béuer un shinhau d'aigua e tà minjar un peishic de chocolate. Mès tard, enteneren un son estranh ath dejós deth tèrra, coma ua maishina, mès eth son aqueth s'arturèc. Ana e Jòel jà èren molt espantadi e se volien anar tà casa, mès Joan les didec:

- Jà etz espantadi per aqueth petit son?

- E tant que èm espantadi! - Responeren Ana e Jòel.

- Donques se voletz vos acompanhi tà casa.

Mès, peth camin de tornada, Jòel e Ana se queigueren en un horat. Ana s'esvanic de pòur. Joan tardèc mieja ora tà treir as dus mainatges der horat.

A Ana le dèren un shinhau d'aigua e dempús le retornèc eth coneishement..Joan, Jòel e Ana un aute còp enteneren un son estranh, e aguest còp non semblauen ne tinosèles ne cap maishina, ère ua gran sèrp. Joan lutèc contra era sèrp e aguesta auec tanta pòur de Joan que demorèc estalimorta.

Jòel e Ana tornèren tà casa damb Joan.Quan gesseren dera tuta èren es onze dera net e ère de net. Jòel e Ana se n'anèren en tot correr, Joan anaue a pas de tortuga.Ana e Jòel quan arribèren a casa le condèren a sa mair a on auien anat e es sues aventures.

Sa mair les castiguèc ua setmana sense gesser. Joan, quan arribèc a casa, tanben le condèc a sa mair çò qu'auie passat. Era le diguec: a tu çò que te passe ei qu'as molta imaginacion, Joan sopa e ve-te'n tath lhet.Joan responec:

- D'acord mama.

Londeman Joan le diguec a sa mair qu'anaue a ua tuta. Sa mair le responec que non le deishaue anar. Joan pensèc d'escapar-se pera hièstra e le dèc resultat.

Sense avisar as sòns amics s'anèc tara tuta tot solet. Quan arribèc ena tuta tornèc a entèner eth son dera maishina dejós des sòns pes. Joan comencèc a picar en tèrra e aguest se trinquèc. Veiguec era maishina en horat qu'auie hèt. Era maishina auie ua pòrta. Eth se calèc laguens dera maishina alavetz era maishina hec un son estonant. Quan Joan dauric era pòrta tà gèsser non passèc arren, mès, quan gesquec dera tuta auie apareishut en un aute món. Joan anèc directamens tara sua casa e peth carrèr se trapèc persones estonantes, coma robòts.

Quan arribèc en casa sonque trapèc un robòt, aguest diguec:

- Jo me cridi robòt 072.

Eth robòt 072 le condèc eth problema qu'auie. Joan decidic ajudar-le.

Eth robòt 072 portèc a Joan tà ua montanha quan sigueren ena montanha agarrèren un avion e volèren entà ua ciutat nomentada 073. Quan arribèren, veigueren un palai que quasi ocupaue tota era ciutat. Eth robòt 072 e Joan entrèren d'amagat en palai qu'ère deth robòt 073 mès les vedèc un guardia. Eth guardia que les vedec avisèc as auti guardies que i auie intrusi en palau. Joan e eth robòt 072 s'amaguèren darrèr d'ua cortina. Eth robòt 072 lancèc un arrai ath robòt 073 e aguest arturèc er arrai. Ath finau artenheren dar ath robòt 073 mès aguest sonque sentic ua tremolera.

En veir aquerò s'aneren deth palai anar cercar ajuda, uns vielhi amics deth robòt 072. Mès sonque trapèren uns robòts que, tot just, auien fòrçes tà lançar un arrai. Entre es sòns amics i auie un robòt que se cridaue 071. Joan non l'auie vist jamés e diguec:

- Aguest robòt semble pro fòrt!

Eth robòt 071 mostrèc molt d'interès per conéisher ath robòt 072 e les diguec a toti qu'ère eth mès fòrt dera ciutat. Es amics esteren parlant damb eth robòt 072 e dempús toti amassa ataquèren eth palai deth robòt 073. Eth palai demorèc totalments destrusit mès subervisquec eth robòt 073.

Eth robòt 072 le diguec ath robòt 071:

- Lançar-le un arrai e jo le lançarè un tron.

Eth robòt 073 se desintegrèc mès non totalments. D'aguest robòt en gessec ua persona verda damb ues antenes. Pes antenes treiguie arrais de gèu que congelauen tot çò que tocauen, pera boca treiguie huec e pes aurelhes treiguie vent.

Les lancèc un arrai de gèu e eth robòt 071 se congelèc. Sonque demorauen eth robòt 072 e Joan. Alavetz Joan auec ua idea genial. Quan eth robòt 073 lancèc er arrai de gèu Joan, damb un miralh, hec a rebotar er arrai e eth robòt 073 demorèc totalments congelat.

Joan e eth robòt 072 portèren ath dolent tà ua tuta e le deishèren barrat laguens. Joan s'endormic ena tuta mès se desvelhèc per tòrt d'un estornut, e sonque per un estornut s'espantèc.

Sabes a on a passat aguesta istòria? Aguesta istòria a passat en un sòn.

Tresau Prèmi: Era mia cabana.
Per: Lydia Carabias Ané.

ERA MIA CABANA.

Era mia cabana ei plaçada ath miei d'un prat. Abantes non i ère, en an novanta-cinc eth mèn pair comprèc eth prat e comencèc a bastir era cabana. Pòc a pòc la veiguí créisher e hèr-se cada dia mès beròia, ara jà ei quasi acabada.

Era mia cabana non ei molt alunhada deth pòble, pr'amor que dètz mètres mès tà naut i a ua beròia casa a on encara i abite gent.

Ei hèta tota de husta. Era sua pòrta ei dera casa dera mia arrèmairia, coma vos podetz imaginar ei fòrça vielha. Es tres hièstres non m'agraden bric pr'amor que tanben son fòrça vielhes, mès jà les cambiarè perque les meteren entà que non passesse er aire.

Tanben a un segon pis, que encara non sabem entà que servirà pr'amor que non ei acabat. Se i pòt pujar e aguardar des deth balcon era sua fantastica vista, a on se i pòt veir un polit arbe damb moltes huelhes que le vestissen de colors; jaunes, vermelhs, iranges, verdes, marrones... mès sonque i son ena tardor. En aguesta epòca tostemp i vau damb era mia mielhor amiga, Mariana, e agarram es huelhes que vòlen peth cèu e l'aumplissen de colors. Mès ath hons se i pòt veir ua polida montanha a on i mingen ues oelhes.

En prat deth costat i a un polit shivau de color marron tamb era cua e eth peu deth còth nere, non ei de montar mès se deishe aguardar e se le shiules ven, pr'amor que nosati li damb sucre e sau. Tanben le podem tocar e mos deishe entrar en sòn territòri sense que s'espante, tanben mos permitís hèr fotografies ath sòn costat.

Per darrer i a un prat, a on i a moltes baishades. Quan era nhèu capère era èrba, mos tiram damb era luja e acabam molt banhadi pr'amor que non i vam damb era ròba que cau, mès non passe arren perque viste mos vam a cambiar, encara que bèth dia acabam damb un bèth costipat e es nòsti pairs mos pelegen mès tostemp acabam guanhant; les explicam que sonque ei un còp ar an, que mos ac passam fòrça ben...

Aquieu non s'acaben totes es istòries dera mia cabana.

Un dia, quan encara non ère bastit eth tèt, anerem a dinar. Entàs once deth maitin jà hege solei! Mès aqueth arrepervèri que ditz: "Escota as vielhs e auràs boni conselhs", l'auessem auut de rebrembar pr'amor qu'un òme deth pòble mos didec:

- Deman ploirà, ac ditz eth cèu mès jo tanben e un presentiment.

Non le volerem escotar. Londeman mos lheuerem damb un solei esplendit. Anerem a dinar, mos bastirem era nòsta taula giganta pr'amor qu'erem trenta. Aute arrepervèri que ditz: "Es apariencies enganhen" ei ua bona vertat. Atau coma auie dit aqueth òme se metec a plòir entàs tres e quart o per aquieu. Ues bromes neres caperèren eth solei e s'apropièren deth sòn territòri coma se siguessen agles, eth solei que volie gésser a estones mès que non podie pr'amor qu'es bromes possauen damb fòrça. Quan eth solei ja non podec mès se dec per vençut, alavetz comencèc a plòir a còps de farrats. Ja vos podetz imaginar, non auiem eth tèt bastit ne tanpòc cap de tòldo entà tapar-mos. Qué podiem hèr?

Sòrt d'aquera taula giganta, a on toti ben plaçadi i caberiem, mès non vos pensesquetz qu'ère fàcil posar-se aquieu ua ora o mès!. Ara fin era ploja s'arturèc e poderen gésser.

Se bèth dia eth vòste pairin vos ditz que l'escotetz mès vau qu'ac hescatz pr'amor que:

S'escotes as vielhs auràs boni conselhs.

Accèsit: Era princesa Lidia.
Per: Carla Gómez Caubet.

ERA PRINCESA LIDIA.

Aguesta qu'ei era hòla istòria d'ua princesa que se cridaue Lidia.

Lidia ère prima, damb es uelhs blus e eth peu jaune e long. Auie 19 ans.Viuie en un palai damb eth sòn pair, era sua mair e es sues fraies. Era mair de Lidia se didie Anna, eth pair, Loís e es sues fraies: Èlia, Amaia, Ariadna, Marina e Dorotea. Es sòns pairs èren es Reis deth Parçan de Montreiau e es sues fraies sonque se guardauen en miralh,mès era plus beròia qu'ère Lidia.

Eth palai ère plaçat ath cap d'ua montanha, damb es cases des abitants entornejant-le e un gran paredau entà protegir-se des enemics.

Un còp a Montreiau arribèc ua bruisha. Aquera bruisha se didie Antònia. Ère fòrça gelosa dera beresa de Lidia ,atau qu'endromic a tota era gent deth parçan e s'emportèc ara princesa tath castèth e l' embarrèc ena tor.

Lidia ère vigilada per un dragon entà que non s'escapesse.

Era bruisha Antònia premanie ua pocion entà convertir ara princesa en un arrat e atau damb bèri peus deth arrat elaborar eth siròp magic que la travestirie ena hemna mès bèra deth Parçan.

Un dia, un valent prince cridat Joan ,vengut de fòrça luenh se presentèc en palai dispausat a rescatar ara princesa en tot aucir ath dragon e tornar era felicitat ath pòble. Joan ère prim damb es uelhs blus, eth peu jaune e cuert e sustot se caracteritzaue peth sòn coratge.

Joan agarrèc era sua espada e eth sòn shivau. Pugèc enquiath castèth d' Antònia , armat de valor. Eth dragon se dèc compde dera sua presencia e ara seguida comencèc a trèir huec pera boca.

Era bruisha Antònia pugèc entara tor a on ère embarrada era princesa. Coma encara non auie acabat de premanir era pocion, decidic endromir-la durant 50 ans entà que arrés la podesse sauvar, mès non compdaue damb que auie endromit as abitants deth parçan e que un prince valent arribat de quinsevolh lòc, poderie acabar damb es sòns plans , e justament eth sauvador auie arribat.

Aguesta bruisha ère un shinhau pèga e non s'embrembaue de coma endromir-la. Acabaue d' endromir a tot un Parçan e ara non sabie coma endromir a ua persona.

Ena entrada deth castèth, eth prince e eth dragon lutauen desesperadament. Eth prince li clauèc era espada ena coa e coma se se desholèsse gessèc volant e quan tornèc a vier s'auie convertit en un gat. Aguesta bruisha!!

Eth prince pugèc e pugèc es gradons, enquià que arribèc ara tor mès nauta a on ère era bruisha o mielhor dit un mainatjon e era princesa que l'estaue abraçant.

Era princesa diguèc:

-M'è desvelhat e è trobat aguest mainatjon...

-Vè-ne damb jo entath palai...Non sai que haram damb era bruisha, ei tan lhòca que s'a convertit en un mainatjon!

Se n' anèren damb era "bruisheta", eth gat e eth shivau deth prince.

Quan arribèren, tota era gent deth pòble non ère endromida coma se pensauen. Alavetz dedusiren de que en hèr-se petita, totes es causes que auie hèt damb magia auien tornat ath sòn estat normau.

Toti se meteren contents e héren ua gran hèsta. Lidia e Joan se maridèren e ara bruisha la cuedèren e eduquèren es pairs de Lidia e jamès sabèc que auie estat bruisha.

E ATAU EN MONTREIAU, TOTI VIEUEREN COMA CAU, SENSE BRUISHES, NE TEMPORAUS.

Piquet de sèrp.

A ON ÈM? 
Era nòsta escòla ei plaçada ena arriba dreta deth Garona, en pòble de Bossòst (Val d'Aran).

Eth Plan Director arturarà eth creishement sense contròtle.

Eth nombre d'esquiaires a amendrit. Acabada era temporada 2003-2004, Baqueira-Beret a recebut 683.000 visites, un 4% mens qu'ena campanha anteriora. Alavetz, era estacion n'auec 718.000. Segontes Baqueira, eth mau temps que hec pendent es dimenjades de hereuèr e març e que deishèc ua bona qualitat de nhèu an provocat aguest descens. Eth Patronat Intercomarcau de Torisme auie auançat dejà qu'eth balanç de temporada non serie excellent. Aran registrèc en Nadau un 72,5% d'ocupacion otelèra e tà Cap d'An, era ocupacion pugèc enquiath 96%. Alavetz se registrèren es panes de lum que deishèren sense subministre electric a milèrs de persones, e se collapsèren es accèssi tara estacion. Ad açò s'i higec era incapacitat deth Conselh Generau entà recuélher era lordèra que s'auie apilerat enes carrèrs. Eth conselhèr de Comèrç e Torisme, Pere Esteve, ère tot estonat "non tant peth volum economic que supause [era pana e es sues conseqüéncies], senon pera imatge", (pèrta d'imatge). Des d'alavetz, aué s'entenen mès critiques ath creishement urbanistic, emparelhat damb eth negòci dera nhèu, qu'a patit es darrèri ans eth país damb era complicitat des administracions araneses e deth Govèrn dera Generalitat de CiU, qu'an concedit, entre uns auti favors, era possibilitat de bastir ua macrourbanizacion ena Val de Ruda.  Aguesta politica s'a basat ena proliferacion de dusaus residéncies sense tier en compde es infraestructures e es equipaments, ne tanpòc es besonhs demografics. Urbanisme e sostenibilitat. Per aquerò, eth Departament de Politica Territoriau e Òbres Publiques dera Generalitat contactèc damb eth Conselh Generau tà redactar un Plan Director que determine es insfraestructures d'accessibilitat exteriora, es comunicacions intèrnes, eth subministrament energetic, eth desvolopament estrategic deth torisme, eth modèu d'urbanizacion e es ahèrs ambientaus. Aguest Plan Director permeterà definir naues perspectives tà arténher un desvolopament mès racionau.

Era Unitat que posse a Aran.
Unitat d'Aran demane tath país representacion pròpria en Senat e mès participacion ciutadana enes ahèrs politics aranesi.

I auie fòrça gent. Militants, personalitats politiques coma eth president dera Generalitat, Pasqual Maragall, e eth president d'Aragon, Marcel·lí Iglesias. Ah, e "cares naues", coma a remercat quauque vielh militant. Era confidança en Unitat d'Aran (UA) creish. Toti (convidats, militants) s'amassèren en otèl Tuca tà balhar supòrt ath IVau Congrès Nacionau d'UA. Eth partit qu'ara presidís Arturo Calbetó commemòre enguan eth 25au aniversari dera sua fondacion (25 ans hènt país ei eth lèma deth Congrès). UA celèbre eth Congrès  damb eth convenciment qu'a estat eth motor ideologic deth desvolopament politic e sociau deth país des de 1979 enquia ara.

"Despús deth IVau Congrès Nacionau d'Unitat d'Aran, eth partit se sent mès fòrt politicament peth supòrt popular que recep".

Mès tanben ?surtot- campe tath futur. Damb ua volentat: qu'es "institucions araneses agen credibilitat, siguen mès participatives e servisquen entà hèr créisher era consciéncia de país e entà encastrar era diuèrsa realitat sociau dera val", coma afirmèc eth sòn secretari generau, Paco Boya [veir er article 25 anys de política aranesa]. Damb prepauses concrètes: era possibilitat qu'Aran age representacion pròpria en Senat  damb era eleccion d'un senador, era creacion dera figura deth representant deth Setau Terçon (eth coordinador de toti es afiliats d'UA que demoren dehòra d'Aran), eth refòrç dera figura deth president deth partit ath marge dera executiva damb estatuts pròpris. Damb, en fin, uns objectius sociaus, economics, culturaus e educatius entàs quaus s'an elaborat ues mesures que van des dera redaccion deth Plan Estrategic deth Torisme Aranés enquiara creacion deth Conselh dera Lengua e era Cultura Aranesa. Es dus documents aprovadi en Congrès recuelhen aguesti punts. Eth prumèr tèxte ei dedicat ara organizacion intèrna per çò que tanh ara modificacion dera organizacion dera assemblada de militants tà qu'eth partit pogue auer mès sintonia damb era societat en generau. Eth dusau hè ua analisi sus erasituacion politica actuau e des darrèri 25 ans, e a partir d'aguesta analisi plantege es naui rèptes e objectius. 
Eth hantauma deth Congrès. D'aguest Congrès a gessut un hantauma. Semble que despús deth Congrès, eth partit UA se sent mès fòrt e coesionat politicament, non sonque pera preséncia de "cares naues", senon tanben per çò que vòlen díder aqueres cares: eth fòrt assolidatge deth partit en territòri. UA siguec era prumèra fòrça politica enes darrères eleccions municipaus e generaus. E per 17 vòts non artenhec era sindicatura d'Aran. Aguest ei er hantaume d'UA... Ben ues autes Catalonha e Espanha an estat possibles, per qué non un aute Aran? Era dreta que govèrne eth país comence a tremolar...

ERA COMUNA.
Marcabrun.

Eth viratge tara esquèrra que s'ei encetat. Despús de Catalonha, siguec Espanha, despús d'aguesta, França, Occitània. E era dreta tanben queirà en Aran, a on lèu lèu pèrd eth poder. Semble qu'era politica torne a interessar, mès aguest còp des de un aute subjècte istoric que comence a diboishar un nau orison. Era naua subjectivitat ei tant importanta coma es institucions ena transformacion des consciéncies. Era idia de democràcia ja non se correspon tant damb es mecanismes dera representativitat (que tanben). Ara se daurissen naui espacis d'autogestion o de participacion, a viatges dehòra des partits, e d'auti amassa damb es partits, tot transformantles. Semble qu'Unitat d'Aran ac a comprenut. Vò apressar-se ara societat cercant-i complicitats tà qu'ath madeish temps aguesta societat pogue participar enes ahèrs que li tanhen ena sua vida vidanta. Tanpòc cau desbrembar qu'es tendéncies des electorats confirmen era volentat de non renonciar as drets sociaus artenhudi damb er Estat de benestar, er actiu fondamentau dera sociaudemocràcia. Totun, era justícia distributiva non ei un programa politic, senon qu'era madeisha politica brotoe deth conflicte sociau entà organizar era comunautat des deth bròt conflictiu deth demos ena vida publica. Ei alavetz quan era politica a de repensar era causa publica entà integrar; quan era politica torne. 

UA, CDA e PRAG consensuen un document sus Aran entà includir en nau Estatut.

Eth tèxte recuelh era possibilitat qu'Aran age ua segona lei de regim especiau.

Catalonha a encetat eth procès de refòrma der Estatut d'Autonomia. Profitant era escadença (mielhor: eth moment istoric), es partits qu'an representacion en Conselh Generau (UA, CDA e PRAG) an acordat per consens ua propòsta entà qu'eth nau Estatut age un títol especific sus Aran. En sies punts, eth tèxte recuelh çò qu'aurie de preveir eth títol nomentat. Eth document, aperat Era Reforma der Estatut d'Autonomia e Aran, cerque eth reconeishement dera "singularitat privatiua" d'Aran, en tot protegir es institucions pròpries de govèrn, mès enlà dera d'organizacion locau. Demane ath delà ua segona lei de  regim especiau damb naues competéncies de "cession obligatòria" que pogue votar eth Parlament en tèrme maxim de dus ans, e tanben eth reconeishement der aranés coma lengua pròpria de Catalonha. Es declaracions exprèsses qu'Aran non sigue includida en cap de division territoriau que non sigue era  madeisha e qu'eth Sindic sigue er ordinari dera Generalitat en Aran, complèten es contenguts deth tèxte. 
Renóncies.
Eth consens artenhut ei arribat despús d'un procès qu'a implicat renóncies per part des grops qu'an negociat eth document qu'ara presenten ara societat civiu tà que i digue era sua. Eth resultat ei ua propòsta fòrça assomibla pes ponents deth nau Estatut. 

Era reforma der Estatut, per Paco Boya.

ERA ALTERNATIUA D'UNITAT D'ARAN.
UA prepause un Plan Estrategic entà reactivar eth torisme.

Eth pòrtaveu d'Unitat d'Aran (UA) en Conselh Generau, Paco Boya, a reclamat ath Govèrn aranés que "reaccione" entà arturar era crisi deth sector toristic en Aran. Es donades son contondentes. Era ocupacion toristica en Aran a amendrit un 16,4 % pendent eth mes d'agost. Segontes Boya, "era promocion ei prauba e cau ampliar mercats". Per aquerò, UA demane ar Executiu mesures entà reactivar eth torisme d'ostiu e primauera mejançant ua accion conjunta entre eth Conselh e es ajuntaments. Entà UA, ei de besonh activar eth Plan Estrategic deth Torisme d'Aran e refortir era mèrca Pirinèus entà daurir naues expectatives en camp dera economia que permeten omogeneïzar es desequilibris sasoèrs e es diferéncies entre sectors economics. En aguest sens, eth govèrn municipau de Vielha a començat a elaborar dejà un modèl alternatiu, frut d'ua reflexion professionau e seriosa, damb eth convèni qu'a signat damb era Universitat de Girona entà redactar un plan estrategic.

Era reforma der Estatut.
FRANCÉS BOYA ALÒS.

s fòrces politiques araneses an consensuat, en aguest passat mes d'agost, un document tà demanar eth reconeishement explicit deth hèt diferenciau aranés en àmbit de Catalonha. Cau díder que d'aguesta iniciativa, ath delà deth contengut qu'ei fondamentau entà auançar ena timida reconeishença que ne hec er anterior redactat estatutari, cau remercar era oportunitat que represente en çò que hè ath consens. Es aranesi demanen toti a ua aquerò que per istòria e tradicion les correspon, e aguest ei un merit de toti e ua mòstra de cultura e d'intelligéncia politica.
Totun, ara ei tanben ora de saber ce per qué era nòsta maxima institucion a tan pòc de crèdit ena societat e per qué en aqueri àmbits enes quaus, sense besonh de modificacions legaus, podíem auer auançat mès ena construccion dera estructura institucionau aranesa, non ac auem hèt o non ac auem hèt pro. Possiblament perqué, en prumèr lòc, eth Govèrn d'Aran a de començar a enténer que mos cau dar a ara nòsta maxima institucion un discors nauèth, que se tengue ena volentat de servici, e supère es temptacions partidistes que pendent aguesti ans an desprestigiat e desprestígien es sues actuacions. Ei eth moment de hèr un cambi, ua inflexion en futur des nòstes institucions. Era discussion non ei sonque juridica o semantica, ei ua discussion de hons ena quau, era definicion de país a de començar a implicar, non sonque era administracion deth poder e era gestion competenciau, senon tanben es valors dera participacion, dera democràcia e dera etica ena administracion d'aqueth poder. Tot aquerò ei fondamentau tà bastir un projècte de toti e tà toti.
Ei ora de saber ce per qué era nòsta maxima institucion a tan pòc de crèdit ena societat.
Era definicion de país a de començar a implicar es valors dera participacion.

Era eficàcia deth Conselh.

Eth Conselh modifique tres viatges eth pressupòst.

Eth pressupòst ei ua prevision seriosa e responsabla des ingrèssi e despenes futurs d'un govèrn entà un exercici. Eth Conselh Generau non ac entén atau. Eth Govèrn aranés ja a modificat es pressupòsti d'enguan tres viatges. Sustot tà partides de despena correnta. Determinades ampliacions d'aguestes partides èren previsibles dejà en deseme, quan se votèc eth pressupòst damb er unic supòrt de CDA. Per aquerò, en darrèr Plen, Unitat d?Aran (UA) e eth Partit Renovador d?Arties e Garòs (PRAG), an votat contra era modificacion de crèdit deth pressupòst generau. Andús grops denóncien aguesta situacion que mòstre ua manca de rigor ena planificacion e en dessenh des pressupòsti.

Eth Conselh tanpòc acabe d'enténer era foncion des aubèrges de joenessa. Aguestes, gestionades per Tojuva, an deishat de prestar es sòns servicis tipics. Ara desvolopen ua foncion mès tanhenta ara que pòt aufrir un otèl. En madeish plen, UA a reclamat un nau sistèma de gestion d'aguesti establiments, que respècte es melhores de contractes entath personau, qu'esvite qu'es aubèrges demoren barrades en tempsada nauta, e que dòte d'autonomia de gestion a cada establiment. UA entén qu'ei de besonh aplicar eth modèl deth contracte programa e era equiparacion des prestacions de servicis e condicions d'accessibilitat as des aubèrges dera Generalitat.
Es òbres dera urbanizacion de Ruda son començades. Mentretant, rebrembe UA , eth Conselh a de controtlar mès era grava e es materiaus que s'utilizen ena òbra, pr'amor que, encara que non ac semble, eth Govèrn aranés a era competéncia de Miei Ambient, e per tant, l'a d'exercir.
Arribadi ad aguest punt, ei licit demanar-se s'eth Conselh ei capable de gestionar e autoregular damb eficàcia es nòsti recursi e es nòsti intèressi. Tà d'aquerò auem er autogovèrn. 

A on ei eth lauader?
Qui non sap a on se place eth lauader deth sòn vilatge? Un lauader ei un depòsit d'aigua damb plans inclinadi enes costats, qu'abantes ère destinat entà hèr-i era ruscada. Aguest ère eth sòn usatge e aguest, eth sens triviau qu'es sòns contemporanèus e nosati madeishi li balham. Totun, des deth punt de vista istoric e sociologic, es lauaders s'auien convertit ath delà en vertadèrs lòcs d'amassada
(lèu lèu coma "centres neuralgics") a on s'intercambiaue fòrça informacion des hilats dera comunicacion orizontau. Es ahèrs dera vida vidanta, per tant, neurien aguest tipe d'informacion que se transmetie tot soent entre es hemnes des classes populares de cada vilatge mentre aguestes hègen era bugada.

Perdudes es sues foncions, eth lauader forme part deth paisatge urbanistic (e toristic) des pòbles d'Aran coma mèrca d'un des petiti grani antecedents dera societat de masses deth segle XX. Talament que fòrça conselhs dera vila deth país an optat per sauvar e suenhar es sòns lauaders qu'encara recuelhen era aigua dera montanha que refresque a bèth excursioniste esvaït de calor. Mès non ei estat atau en Es Bòrdes, a on eth govèrn municipau (de CDA), sense hèr cap tipe de consulta, de patac a decidit des·hèir eth sòn lauader de deuant dera glèisa pr'amor qu'ère "massa lord". Per aquerò, en nau espaci se plaçarà quauque banc des d'a on, assetiat, se pòt veir quèir en ua des pobèlles que tanben s'i an de méter, era lordèra deth lauader que non se limpièc. Ben, aumens a partir d'ara es vesins d'Es Bòrdes s'estauvien de respóner ath toriste que demane per emplaçament deth lauader.

Es Bòrdes demore sense lauader, lòc a on es hemnes se transmetien informacion dera vida vidanta.

Eth futur fotut.

Era paret de contencion dera Ruda ja ei hèta e es òbres dera macrourbanizacion van fòrça auançades. Gràcies ara benevoléncia der anterior Govèrn dera Generalitat e des institucions deth país, aquiu se bastiràn milèrs de places de parquing, 500 abitatges naui e tres otèls. Gràcies. Ara sabem qu'Aran non ei nòste, qu'eth poder economic s'escape deth contròtle deth poder politic, coma conseqüéncia d'un procès de "minimizacion" (Noam Chomsky) der espaci public. Er espaci public transforme es particularitats entà  arténher era volentat generau e articule era comunautat, basada ena mútua responsabilitat etica (Zygmunt Bauman). Ei a díder, non i pòt auer comunautat sense ua practica dera responsabilitat compartida. Segontes açò, era comunautat aranesa non existís pr'amor qu'aguest país se desvolope de manèra improvisada. Utilizant eth nòm der autogovèrn, era dreta de CDA redusís eth futur as pròplèus menutes en tot acabar damb era idia de melhora, de progrès. Ací er unic progrès que i a, coma demòstre Ruda, ei eth basat ena rendibilitat deth solèr e era nhèu a cuert tèrme, qu'ei ath madeish viatge un progrès bastit sus es roeines des hònts de long tèrme d'aguesta rendibilitat. Eth problèma non ei era modificacion dera natura, que mos a balhat era civilizacion. Eth problèma ei era massificacion deth territòri, qu'altère era civilizacion contra era majoria. 

ARAN E ERA REFORMA DER ESTATUT.

Er autogovèrn d'Aran laguens de Catalonha.
Ua analisi sus era reconeishença deth país en redactat estatutari, peth Notari de Vediau.
1. Aran ei un país. Ei eth país. Eth marc de referéncia (simbolic, politic, juridic) mès pròlèu. Aran ei ua comunautat atrauessada per un jòc d'interelacions qu'articule era complexitat deth sòn demos. Ua comunautat conscienta dera sua personalitat istorica que vò projectar de cap tath futur mejançant eth sòn autogovèrn, eth quau se base ena autoregulacion des pròpri interèssi e en autocontròtle des pròpri recorsi, coma rebrembe tot soent eth collèga Juan-José López Burniol, notari de Barcelona. Un autogovèrn que coma quinsevolh autonomia presente grads de qualitat: en Aran, massa viatges era disponibilitat de mès esturments non s'a tradusit en ua melhora dera governança. Pr'amor qu'ei eth benestar dera sua gent eth que determine eth progrès d'un país. 
2. Aguesta realitat d'Aran coma pòble qu'a de besonh eth sòn estatus ei acceptada pera màger part des fòrces politiques e dera societat civiu. E reconeishuda juridicament per Estatut d'Autonomia de Catalonha de 1979 e era Lei 16/ 1990. En aguest contèxte, era reforma der Estatut represente era escadença entà elevar a rang estatutari era "singularitat privatiua" d'Aran, coma ditz eth document consensuat pes grops qu'an representacion en Conselh Generau [veir Vediau num. 2]. Aguesti dies es ajuntaments an de ratificar (o non) un aute tèxte que demane que "damb aguest nau Estatut de Catalonha s'establisque un pacte de liura associacion d'Aran damb Catalonha". Segontes eth tèxte, aperat Aportacion ath nau Estatut de Catalonha, "cau qu'eth nau Estatut contengue un títol especific que damb eth nòm d'Estatut d'Aran explicite es trets essenciaus d'aguesta liura associacion". Mès enlà des granes paraules, andús documents coincidissen en remercar, entre uns auti aspèctes, qu'er Estatut reformat a de reconéisher dirèctament era especificitat d'Aran e preservar de manèra inefabla eth sòn regim especific mejançant ua segona lei. 
3. Ara ben, aguestes demanes generalizades non impedissen avertir qu'eth Dret non ei entà "definir", senon entà atribuir drets e imposar obligacions. Per tant, Aran se la i jògue non tant en veir reconeishut formaument er hèt diferenciau en Estatut, coma en veir fixat un posicionament juridic en matèria de competéncies e de finançament que hèsque efectiu er autogovèrn. E açò exigís as politics aranesi, surtot as que pòrten era gestion dera causa publica, un esfòrç entà preservar era dignitat dera sua foncion ath servici deth ben comun.

ETH DOCUMENT DES AJUNTAMENTS.

Era Aportacion ath nau Estatut de Catalonha afirme q'"Aran ei un país non-catalan", hèt que merite qu'er Estatut reformat manifèste qu'"Aran ei un país damb ua realitat nacionau que s'assòcie liurament a Catalonha e se constituís coma un territòri autonòm damb un regim politicoadministratiu especiau". Segontes eth tèxte, Aran a d'auer reconeishut "eth dret a arténher es maximes còtes d'autogovèrn" e eth Conselh Generau, "era facultat exclusiua deth desplegament reglamentari des leis deth Parlament en Aran". Ath delà, reclame qu'era Generalitat de Catalonha se relacione en mès naut nivèu damb eth Conselh e qu'Aran sigue ua circonscripcion electorau "entà trigar un deputat ath Parlament qu'aurà era representacion deth pòble aranés". Coma tanben remèrque eth document consensuat pes grops qu'an representacion en Conselh, aguesta aportacion des ajuntaments considère qu'Aran "non pòt èster includit en cap division territoriau [...] que non sigue era madeisha", qu'er aranés a d'èster tanben oficiau en Catalonha, qu'eth Sindic "ei er ordinari deth president dera Generalitat en Aran" e qu' eth Parlament a d'aprovar "ua segona lei de regim especiau".

Er error d'ua decision unilaterau.

Eth Sindic presdincic d'UA e PRAG ena entrevista damb Maragall.

Damb era perspectiva qu'autrege eth pas deth temps, era visita deth sindic d'Aran ath president Maragall s'ei revelada imprudenta e unilaterau. Hè uns mesi, quan s'entrevistèc damb Pasqual Maragall tà liurar-le eth document consensuat sus er Estatut e Aran, Carlos 
Barrera prescindic d'Unitat d'Aran e PRAG, dus des tres signants deth tèxte. En Palai dera Generaliat, eth President recebec, damb eth conselhèr Joaquim Nadal, a Barrera. Maragall se comprometec a estudiar es demanes que recuelh eth tèxte. Aguesta entrevista se produsic despús d'enviar un prumèr document tara ponéncia e quan era propòsta entà qu'er Estatut que gesque dera reforma age un títol especific sus Aran ei encara daurida ara participacion dera societat. Totun siguec eth madeish Govèrn aranés qui envièc eth document a toti es larèrs deth país. Ath delà, cau rebrembar qu'es ajuntaments an encetat ara un debat plan important tà presentar era sua propòsta. D'alavetz ençà, quan eth debat ei mès daurit que jamès, era abséncia de dus des tres grops ena entrega deth qu'ei tanben eth sòn tèxte (encara non barrat e que coexistís damb dus auti) confirme er error d'ua decision que mensprède es formes e eth consens, tostemp importanti.

Eth president Maragall estudiarà es demanes deth document acordat per consens.

Bon an!

Formes, normes.
Eth jutge impote a Baqueira per desaubedir era sentència que la obligaue a tornar ua finca ocupada illegaument... Mentretant, pensi en aquerò qu'ena Grècia classica ère coneishut coma nòmos, era lei deth pòble. Eth respète ath nòmos (convencions, formes e normes) ei condicion indispensabla entà exercir era virtut e era exelléncia publiques. Tàs romans, era submission ara lei, expression dera volentat generau, permet ua mielhor conviuença. Totun, quan era lei non regís dejà, se pòt hèr e des·hèir sense atier a cap tipe de procediment, mès encara quan se prescindís d'ua determinada idia deth dret, era que le relacione damb es intèressi deth feble contra es deth fòrt. Era consagracion dera capacitat sauvadora deth mercat e eth consegüent mensprètz ara legalitat son es dògmes d'aguesti tempsi estonants. En àmbit dera politica, era dreta, qu'auie mantengut es formes des der exercici dera ipocresia, protagonize aguest mensprètz. S'ei tornada "transgressora ", revolucionària coma es neocon, maueducada coma eth PP. Malurosament, Aran non ei ua excepcion. Mès, aquiu dehòra, a on eth movement resistent subergés de tant en tant, ací, isolat, er aranés dèishe plòir (mielhor, nheuar) tà recéber coma cau ath burgés de torn. Mentretant, es esquiaires arriben massiuament, era economia demore condamnada ara estacionalitat, es immobiliàries accelèren era sua activitat especulatiua. E Ruda? Saturn devòre as sòns hilhs, maugrat qu'aguesti non saben que neurissen a son pair. 

Eth Conselh dedique 900.000 èuros tàs sòns cargues de confidança.
Unitat d'Aran afirme qu'es despenes deth Govèrn son desproporcionades.

Eth Conselh Generau d'Aran dedique apruprètz 900.000 èuros entara remuneracion des sòns cargues de confidança. Atau se despren des pressupòsti aprovadi per CDA entà enguan. Quan aguest hèt a transcendit ara opinion publica, sonque alavetz, eth sindic d'Aran, Carlos Barrera, a responut damb justificacions en declaracions e nòtes publiques.
Entà Unitat d'Aran (UA), "eth problèma deth Conselh non ei auer un bon planificador o un bon director executiu entara sanitat aranesa que pogue crubar mès de 100.000 èuros ar an". Eth problèma ei qu' "es sòus e es cargues s'agen duplicat en diuèrsi àmbits deth Govèrn, multiplicant, per tant, es despenes qu'ara son desproporcionades peth volum de gestion pressupostària deth Conselh". 
Totun, eth sotsdirector deth Servici Aranés dera Salut, Felip Benavent, a deishat eth sòn lòc e UA demane qu'aguesta plaça non se curbisque e que se destinen aqueri sòs tà reforçar es especialitats mediques der espitau de Vielha. Mentretant, er airau de ginecologia deth centre ei mancat de personau estable e entre es usuaris i a era percepcion de pèrta de qualitat ena atencion de quaqui d'aguesti airaus de sanitat. Tanben dus ginecòlegs an deishat dejà er espitau e ara uns auti professionaus an manifestat era sua intencion d'abandonar-le. UA pense que, maugrat es conjuntures personaus, darrèr d'aguestes decisions i a un cèrt malestar entre es madeishi mètges.

Er Espitau Val d'Aran, plaçat en Vielha.

Era Generalitat impolse un plan de capitalizacion des espitaus de montanha
Aran, Puigcerdà, Tremp e la Seu d'Urgell receben importantes aportacions economiques tà mielhorar era qualitat des sòns espitaus e des equipaments medicaus. En cas d'Aran, era inversion serà d'1,7 milions d'èuros en sies ans.

Passe tara plana següenta.

ETH NOTARI DE VEDIAU.
Er aute debat.
1. Ara òc qu'ei arribada era unanimitat despús d'uns mesi de debat intens. Toti es grops politics representadi en Conselh Generau reclamen qu'er Estatut que gesque dera reforma a de reconéisher tath país "eth dret a arténher es maximes còtes d'autogovèrn" e eth "pacte de liura union d'Aran damb Catalonha".
2. Mès ara òc ei tanben eth temps de replantejar eth tipe de govèrn que s'a desvolopat en Aran, a on eth Conselh, menspredant es sòns origens e sentit, s'ei tornat ena practica un macroajuntament era activitat deth quau ei dificil de controtlar. Era pregunta ges soleta: ¿Coma se compatibilizen es reivindicacions de país damb era introduccion de dinamiques politiques pròpries deth municipi?
3. Un regim presidencialiste se base ena acomolacion de poder e decisions en ua madeisha persona. En aguest sens, en Aran èm luènh dera idia de govèrn coma organ collegiat qu'a caracterizat ath Conselh istoric. Ací non i a arren a parlar. Eth mite autocratic der "òme fondamentau" que hè e des·hè ara sua manèra s'estien dangerosament.
4. Mès luènh se trape era volentat d'apressament ath ciutadan participatiu e exigent, damb eth quau cada còp i cau compdar mès, ara que guanhe fòrça era responsabilitat compartida enes ahèrs publics. Sonque atau i pòt auer mès transparéncia e ua gestion mielhor. 
5. Aran vò mès autogovèrn. Mès que cau surtot eth bon govèrn de çò que pòt gestionar dejà. Non son pògues es competéncies deth Conselh... 
6. Ei ora de recuperar o de bastir per prumèr viatge era comunautat aranesa, eth lòc de conviuença a on se participe equitativament d'un benestar artenhut amassa.

"Aran vò mès autogovèrn, mès que cau surtot eth bon govèrn de çò que ja pòt gestionar".
Ven dera plana anterior.

Escòles (I).
Amador Marqués.
LIUREPENSAMENT.
Er Ajuntament de Naut Aran aufrís un terren tà un collègi d'elit que vò bastir ua escòla e un internat. Òc, d'elit: des escuelhudi. Per qui? Pes eréncies, peth capitau. Pera generositat administrativa (er ajuntament cedís er espaci a cambi dera escolarizacion gratuïta des mainatges deth municipi). Entre es escuelhudi trobam dejà as gojats deth Reiau Madrid e ath duc de Lugo, Jaime de Marichalar. Fotbòl e noblesa s'amassen de manèra sincretica per çò que cadun represente: naua e vielha aristocràcia! Era elit, eth grop des mielhors, a de besonh eth sòn ensenhament pròpri. Era institucion privada que vò aterriçar en Aran a ua "arraïtz familhar centenària, non vincolada a cap grop religiós". Totun, dus des sòns objectius son "fomentar es valors pluraus e d'opcion religiosa" e, en erosa expression escurantista, "apréner a èster" (sic). ¡E encara i a qui pense qu'en aguesti centres eth nivèu educatiu ei mielhor qu'eth dera escòla publica! Ei vertat que uns auti i cerquen disciplina tàs hilhs alhocadi; mès era disciplina ei er ordre de qui mane, çò que te posse a gesser-te'n d'era. Ath delà, er escolar non pòt contrastar çò qu'a aprenut damb era realitat dera vida: era realitat deth carrèr que se concentre ena publica. Ei era educacion publica, laica e participativa era que pòt assegurar as futurs ciutadans non pas doctrines politiques o religioses, senon ua forma de pensar e de compréner es diuèrses opcions possibles entà auer era capacitat d'escuelher-ne ua liurament. Contunharà.

UA-PSC presenten er unic document sus Aran ara ponéncia der Estatut.
Era mencion exprèssa descriu eth país coma ua "realitat nacionau".

Era ponenta socialista Lídia Santos.
Es Conselhèrs d'Unitat d'Aran en Conselh Generau, e en sòn nòm Francesc X. Boya, vos convidam tara conferéncia-collòqui:
?Aran, er autogovèrn ath servici dera gent?, qu'aurà lòc eth pròplèu 27 de mai entàs 19:30 ores, en Otèl Tuca de Betren.
Eth pluralisme ena premsa, peth Notari de Vediau, planes 4 e 5.

Eth grop parlamentari Socialistes-CpC ei er unic qu'a presentat un document sus era singularitat d'Aran e era sua lengua entà includir en nau Estatut. Era mencion exprèssa descriu Aran coma ua "realitat nacionau" (sic). Concrètament, se base ena formulacion de dus articles fòrça clari e ambiciosi. Eth tèxte parle dera oficialitat dera "lengua occitana ena sua varianta aranesa" (art. 4.3), expression aguesta que reconeish, per tant, era occitanitat der aranés en sintonia damb es plantejaments scientifics dera filologia. E tanpòc se n'estar de hèr mencion ath "pòble aranés" (art. 10), ath quau se li assegure eth sòn autogovèrn. Quan era prumèra lectura der Estatut ei prèsta, cap des politics aranesi qu'an hèt dera defensa dera liura associacion un acte de confrontacion damb era Generalitat nauèra non a presentat ara ponéncia cap tèxte d'afirmacion deth país. Unitat d'Aran se convertís atau ena prumèra fòrça que hè arribar ua prepausa concrèta e per escrit entà qu'eth país i cònste coma tau de manèra explicita.

Era entrevista damb Saura.
Eth Síndic d'Aran, un representant d'UA e un aute de PRAG an presentat eth document definitiu sus Aran e eth nau Estatut ath conselhèr de Relacions Institocionaus e Participacion, Joan Saura.

ES PLENS DETH CONELH.

Vielha, Les-Bossòst e eth consum de sòl.

Entà crear un hilat supramunicipau, eth Plan establís uns sistèmes urbans ar entorn de dotze vilatges prestadors de servicis, entre es quaus i a Vielha e Les-Bossòst. S'atau ac volguessen, aguesti dus darrèrs aurien un creishement potenciat, e tà Vielha eth projècte prevé ua reforma urbana. Eth Plan remèrque qu'eth Pirinèu "pogue víuer sostengudament des rèndes deth torisme e non pas des plusvàlues deth consum de sòl". En Aran, arténher aguest objectiu significarie un punt d'inflexion respècte ara eréncia de descontròtle urbanistic damb favors coma eth dera requalificacion de Ruda qu'a deishat era administracion anteriora. Ath delà, era Generalitat impolse tanben eth plan director urbanistic d'Aran entà precisar es determinacions deth territoriau (veir Vediau, 1).

OPINION e ANALISI.

COMUNICACION.

ETH PLURALISME ENA PREMSA.
ETH NOTARI DE VEDIAU.
De coma guanhar eth combat d'ua informacion illustrada en Aran.

Informar sus Aran en Aran qu'ei plorar. Non i a espaci tara dissension. E eth pensament unic arribe a trauèrs dera simplificacion dera informacion e dera banalizacion des contenguts. Ja sigue pera esturmentalizacion politica-economica o pera confluéncia d'interèssi entre politics e professionaus o simplament peth silènci imposat per un madeish (autocensura), guanhar eth combat d'ua informacion illustrada en Aran, a on eth pròpri sistèma comunicatiu ei tan limitat, se torne lèu lèu impossible. Era politica comunicativa consistís ena assignacion d'uns recorsi determinadi (finançament) tà arténher uns objectius determinadi (eth respète ara diversitat d'opinions e ath pluralisme politic), fixadi uns e uns auti democraticament, sense besonh d'entrar n'en contenguts informatius n'en decisions concrètes. Totun, auem agut eth cas deth qu'a estat en sòn moment er unic suplement en aranés ?d'un diari en catalan? que non
a responut as objectius nomentadi damb ues sobvencions anuaus de 138.000 èuros, des quaus 78.000 procedien dera Generalitat e 60.000 deth Conselh Generau. Non cau díder qu'es informacions publicades èren favorables as tèsis... comunistes.
Mès en aguesti darrèri quinze dies, era sobvencion partidista s'ei transformada en anoncis dera administracion aranesa qu'apareishen
a tota plana en ua naua publicacion deth madeish grop deth suplement encara mès daurida as tèsis comunistes. Tan, qu'er auta part importanta d'anoncis ei dedicada as immobiliàries, que ?supausam? son publicitades tà hèr·les socializar. Eth respète ara diversitat
d'opinions e ath pluralisme politic s'artenh a partir dera publicacion d'un mejan que recuelh era màger part d'opcions possibles o a partir dera existéncia de diuèrsi mejans de diuèrses tendéncies. Eth problèma ei que damb es sòs publics se neurissen publicacions tendencioses qu'ath delà non avertissen dera sua opcion politica. Cau evitar era confosion e garantir qu'es podèrs publics asseguren era diversitat d'opinions e eth pluralisme politic de societats tan dubèrtes coma era aranesa. Òc, es causes clares. A on escriui sabem des deth prumèr numerò que Vediau ei ua publicacion progressista e aranesista, finançada per Unitat d'Aran, ei a díder, neurida pes sòs particulars d'un partit ?valgue era redondància? de fòrta arraïtz en país. 

Eth pensament unic arribe a trauèrs dera balizacion des contenguts.
Era sobvencion partidista s'ei transformada en anoncis deth Conselh.
Es podèrs publics an de garantir era diversitat d'opinions.
?Vediau' ei ua publicacion progressista e aranesista finançada per UA.

ES IMATGES.

Assemblada de militants d'Unitat d'Aran eth passat dia 6 de mai ena sedença deth partit.

EDITORIAU.

Per ua auta Hèsta d'Aran.
Eth plen deth Conselh Generau a aprovat un prec d'Unitat d'Aran (UA) peth quau se prepause era creacion d'ua comission integrada per  membres des partits politics representadi en Conselh e representants dera societat civiu aranesa entà estudiar eth melhor format tà celebrar era Hèsta d'Aran.

Eth modèu de proteccion der aubiatge artistic aranés.
Eth Conselh prescindís de quauques garanties de preservacion deth patrimòni enes darrères intervencions.

Quin ei eth modèu de proteccion deth patrimòni artistic aranés? Ei eth que moscau? Tath govèrn aranés era intervencion enes bens culturaus d'interès nacionau e ena avaluacion de quauqui impactes ambientaus ei fòrça notable. Segontes er executiu, er aubiatge artistic non auie rebut ua tan importanta atencion. E met coma exemple era remodelacion recenta deth losat dera glèisa de Vilac.

Totun, era intervencion en monument des segles XII e XIII non a compdat damb totes es garanties qu'exigissen es critèris de rigor ena preservacion deth patrimòni. Eth resultat ei un losat hèt damb materiaus modèrns aluenhat des caracteristiques pròpries dera estructura originau. Eth Conselh Generau a prescindit ath delà der assessorament dera Comission d'Aubiatge, qu'a d'orientar es actuacions coma reclame era lei de patrimòni 3/1993 e era licéncia der ajuntament de Vielha. De hèt, eth municipi a reiniciat er expedient que comencèc a tramitar-se en 1978 tà aplicar eth règim de proteccion. Des d'alavetz ençà n'era Generalitat n'eth Conselh Generau non an sajat d'encetar un modèu mès sensible basat ena projeccion deth conjunt der aubiatge aranés, de gran valor e dimension.
Ne tansevolhe ara glèisa dera Purificacion de Bossòst li an balhat eth reconeishement que se merite coma ua des melhors mòstres deth romanic aranés.

Vielha a reiniciat er expedient deth 78 tà aplicar eth règim de proteccion.
Ne tansevolhe era glèisa de Bossòst a eth nivèu de proteccion que se merite.

ARA CONTRA.

LIUREPENSAMENT.
Escòles (e II).

Coma didíem ager, non mos conven era idia pujolista de mimar era escòla privada a còsta dera publica, que contribuís a reprodusir era polarizacion sociau e a amendrir era eficàcia educativa. "Non ei aquerò, non ei aquerò; ei era libertat d'escuélher", ditz er arric qu'amague eth sòn utilitarisme. Era libertat, amic, ei era possibilitat de hèr tant coma pogue hèr quinsevolh individu dera madeisha societat. E daurir un centre d'elit en un país tan petit coma eth nòste altère eth principi d'egalitat d'oportunitats. S'aplicam critèris de competéncia entre escòles, eth resultat sòl èster ua estructura sociau descompensada e ua tendéncia ?òc, quin domatge!? ara inversion deth dret a escuélher (fòrça viatges ei era escòla era qu'escuelh as alumnes que s'estime mès). Ath delà, era preséncia d'alumnes enes aules non derive dera volentat des familhes, senon d'ua norma politica. Qu'ua institocion tà aristocrates aufrisque en Aran estudis de primària e secondària ei un obstacle tà qu'era educacion obligatòria sigue un factor de coesion sociau, recreacion dera ciutadania e ?per qué non?? rebastiment de país. Totun, se mos escape er origen de tot er ahèr: era alegria damb qué er ajuntament de Naut Aran regale es terrens, que mòstre coma era dreta deth país, cada dia mès desacomplexada, a decidit des·hèir toti es pònts per a on se canalize çò qu'ei comun a toti.

CULTURA: Er ajuntament fomente es arts esceniques.

Vielha acuelh eth I Festivau d'Ostiu dera Val d'Aran.
Sara Baras, Carles Flavià e Leo Bassi, entre uns auti, aufriran eth sòn espectacle.

ENTREVISTA: PACO BOYA, SECRETARI GENERAU D'UA.

"Es ciutadans e eth sòn benestar son prioritaris".
Eth deputat deth PSC assegure qu'Aran a d'aspirar "as maximes còtes d'autogovèrn".
Plana 2.
Eth lidèr dera oposicion afirme qu'en Conselh i a "un govèrn presidencialista".
A Paco Boya li borís eth cap d'idies e projèctes. Darrèr de cada paraula ?en ua entrevista o en ua conferéncia, coma era passada d'Aran, er autogovèrn ath servici dera gent? i a un entramat conceptuau fòrça fondamentat. Mès çò que mès surpren ei era capacitat de combinar era reflexion intellectuau, mès abstracta, damb era sua concrecion ena praxi politica. Ua qualitat absenta en massa politics aranesi que sonque an demorat damb eth carisma coma reclama.
"A Aran li cau un nau govèrn damb volentat d'amassar esfòrci".
ENTREVISTA: PACO BOYA, SECRETARI GENERAU D'UA.
Passe tara plana següenta.
Aran a eth reconeishement qu'a de besonh en borrador der Estatut, votat dejà pera ponéncia? I a un reconeishement que va plan mès enlà de çò que trobèrem en Estatut de Sau. Tot e atau, cau demorar eth finau deth procès e veir com prospèren es vòts particulars qu'an presentat es diferenti partits. Totun, jo sò convençut que haram un saut endauant important en reconeishement dera lengua, dera identitat e des institucions araneses. Quin ei eth modèl d'autogovèrn que darrèrament s'a desvolopat en país? Ath nòste enténer a estat ua forma d'autogovèrn mancada de dus aspèctes fondamentaus. Eth prumèr, ua manca de definicion sobre un projècte de país illusionador e participatiu qu'age amassat as que viuem en Aran ath torn d'un projècte collectiu. Un projècte capaç de bastir d'identitat e de propòstes de futur ath país e hè'c des dera pluralitat e sense sectarisme. En segon lòc, non s'a auançat bric en apregondiment der autogovèrn entenut coma ua forma de participacion ena politica des dera proximitat e compdant damb es ciutadans. Auem un Govèrn presidencialista que, ath delà, aué ei desgastat dempús de dètz ans continuadi de majoria absoluda. De quin estatus politic s'a de dotar Aran? Aran a de trigar eth sòn camin e cercar eth sòn encaish en Catalunya e enes sòns entorns mès propèrs, sabent que i a un marc constitucionau que definís ues règles de jòc en conjunt der Estat. A despiet d'açò auem d'aspirar as maximes còtes d' autogovèrn sense pèrder de vista que mos cau complicitats, especiauments en Catalunya, tà portar endauant projèctes importants qu'eth país a de besonh e que soleti non artenheram. Per tant cau hèr aquerò que istoricament an hèt es aranesi, "non maridar-mos damb arrés e saber estar a ben damb toti". Mos cau replantejar eth concèpte d'identitat aranesa? I a ua identitat etnica e culturau qu'aué ja non servís tà bastir un projècte nacionau, perqué i a massa gent que ja non s'i identifique. Tot e qu'ei de besonh que i age gent que s'i sente hòrtament estacada ad aguest concèpte. Tà arribar a bastir projèctes collectius cau parlar des "identitats de projècte" o de ciutadania, que son capaces d'interessar a toti aqueri que non compartissen arraïcs culturaus. Era identitat non ei ua hita, ei ua anima collectiva que s'a de bastir diàriament. Cau totun, auer ua basa solida, damb valors consolidadi e ua societat coesionada. Nosati, encara non auem arribat ad aquest estadi. E coma se conjugue era justícia sociau damb mès autogovèrn? Er autogovèrn s'a d'exercir ena sua totalitat. Auem era tendéncia a parcellarle per administracions e en foncions des competéncies. Cau cambiar aquera manera de hèr. Totun, aguest objectiu forme part des principis ideologics des partits e dera manèra d'enténer eth govèrn. Eth programa d'Unitat d'Aran ei molt clar: aquerò qu'ei prioritari son es ciutadans e eth sòn benestar. Er autogovèrn a d'èster tanben un esturment tà arténher mès eficàcia administrativa. Totun, en Aran sabem qu'aquerò non ei evident. Donc, cau saber avalorar es objectius, especiaument en matèria d'igualtat d'oportunitats e d'atencion as mès febles e utilizar er autogovèrn tà actuar en aguestes matèries hènt-le pro eficaç. Qué li cau a Aran en futur mès immediat? En politica coma en totes es causes dera vida, cau renauir. A Aran li cau un nau govèrn damb naues illusions, naui projèctes e capaç de somar a toti es ciutadans en un projècte de país sense sectarismes e damb clara volentat d'amassar esfòrci tà progressar.

Tà arribar a bastir projèctes collectius cau parlar des identitats de projècte o de ciutadania.

"Ara cau hèr aquerò que istoricament an hèt es aranesi, non maridar-mos damb arrés e saber estar a ben damb toti".

Mos cau replantejar eth concèpte d'identitat aranesa? 
I a ua identitat etnica e culturau qu'aué ja non servís tà bastir un projècte nacionau, perqué i a massa gent que ja non s'i identifique. Tot e qu'ei de besonh que i age gent que s'i sente hòrtament estacada ad aguest concèpte. Tà arribar a bastir projèctes collectius cau parlar des "identitats de projècte" o de ciutadania, que son capaces d'interessar a toti aqueri que non compartissen arraïcs culturaus. Era identitat non ei ua hita, ei ua anima collectiva que s'a de bastir diàriament. Cau totun, auer ua
basa solida, damb valors consolidadi e ua societat coesionada. Nosati, encara non auem arribat ad aquest estadi. E coma se conjugue era justícia sociau damb mès autogovèrn? Er autogovèrn s'a d'exercir ena sua totalitat. Auem era tendéncia a parcellarle per administracions e en foncions des competéncies. Cau cambiar aquera manera de hèr. Totun, aguest objectiu forme part des principis ideologics des partits e dera manèra d'enténer eth govèrn. Eth programa d'Unitat d'Aran ei molt clar: aquerò qu'ei prioritari son es ciutadans e eth sòn benestar. Er autogovèrn a d'èster tanben un esturment tà arténher mès eficàcia administrativa. Totun, en Aran sabem qu'aquerò non ei evident. Donc, cau saber avalorar es objectius, especiaument en matèria d'igualtat d'oportunitats e d'atencion as mès febles e utilizar er autogovèrn tà actuar en aguestes matèries hènt-le pro eficaç. Qué li cau a Aran en futur mès immediat? En politica coma en totes es causes dera vida, cau renauir. A Aran li cau un nau govèrn damb naues illusions, naui projèctes e capaç de somar a toti es ciutadans en un projècte de país sense sectarismes e damb clara volentat d'amassar esfòrci tà progressar.

LENGUA.

Unitat d'Aran demane un ròtle oficiau tar occitan enes olimpiades d'iuèrn.
Eth deputat Boya reclame fomentar er usatge der aranés mejançant ua campanha.

Es pòrtaveus deth grop d'Unitat d'Aran enes ajuntaments deth país an presentat ua mocion entà demanar un ròtle oficiau tara lengua occitana enes Olimpiades d'Iuèrn-Torino 2006. Era mocion recuelh era resolucion que s'aprovèc en Congrès dera Organizacion tara defensa des Lengües Minorizades a favor dera preséncia der occitan enes jòcs d'iuèrn. En congrès tengut en Gorizia (Itàlia) i participèc activament eth deputat e secretari generau d'UA, Francesc X. Boya. D'un aute biais, Boya a demanat ath secretari generau de Politica Lingüistica dera Generalitat, Miquel  Pueyo, era extension ar aranés dera campanha Dóna corda al català. Segontes eth pòrtaveu d'UA en Conselh, eth sòn grop presentarà ena maxima institucion aranesa ua iniciativa tà fomentar er usatge dera lengua occitana ena sua varianta aranesa. 

Ostiu.
Er Ajuntament fomente era cultura e es arts esceniques.
Vielha acuelh eth I Festivau d'Ostiu dera Val d'Aran.
Eth certamen compde damb es espectacles de Sara Baras, Leo Bassi, Teatre de Guerrilla, Carles Flavià, Joan Pera e Paco Morán.
Un des objectius d'aguesta hèsta dera cultura ei arténher cèrta projeccion. Es actuacions que s'i representen an agut bona critica.
Era aletargada vida culturau aranesa a un motiu tà reviscolar-se. Pendent es mesi de junhsèga, agost e seteme, se celebrarà en Vielha eth prumèr Festivau d'Ostiu dera Val d'Aran, qu'organize Teatre de Vielha damb era complicitat e er impols der ajuntament.

Vielha ven d'acuélher dejà quauqui actes culturaus ath long der an. Entà hèr efectiu eth dret de toti es ciutadans a accedir as bens culturaus, eth govèrn municipau s'a prepausat de fomentar activitats artistiques desvolopant politiques publiques a favor dera cultura.
Un des objectius deth Festivau ei devier ua hèsta dera cultura de cèrta projeccion e referéncia mès enlà der àmbit d'Aran. Tà transcendir aguest marc, compde damb un programa fornit d'espectacles des arts esceniques (teatre, dança e musica) de fòrça renom e de qualitat reconeishuda pera critica. Teatre de Guerrilla. El directe. 28 de junhsèga. El directe ei un espectacle que critique damb ironia eth món dera creacion. "Es tres magnifics actors se n'arrissen d'eri madeishi hènt de lèu norren, tot just aquerò, un espectacle" (Santiago Fondevila, La Vanguardia). Sara Baras. Sueños. 10 d'agost. Sueños ei er espectacle que consolide en Espanha ara dançaira deth flamènc Sara Baras, dera quau cau remercar, entre ues autes, era òbra Mariana Pineda (2002), de gran exit. En 2003 artenh eth Premio Nacional de Danza ena categoria d'interpretacion. Carles Flavià. L'Evangeli segons Carles Flavià. 18 d'agost. Flavià desglòsse es Evangelis oficiaus analisant es miracles, reavolorant personatges desprestigiats coma Judes e recuperant eth significat dera bona notícia. "Un intelligent passeg pera istòria sagrada" (Begoña Barrena, El País). Leo Bassi. La revelación. 25 d'agost. Des deth cabreg que le caracterize, Bassi hè ua defensa dera razon contra er escurantisme. "En espectador demore era sensacion d'auer viscut aqueth moment unic e irrepetible qu'ei ena esséncia deth teatre" (El Mundo, Barcelona). Paco Morán e Joan Pera. Matar al presidente. 5 de seteme. Matar al presidente ei era naua òbra que protagonizen Morán e Pera, que les permet "hèr-se damb es sòns personatges entà aufrir dues ores d'entreteniment" (B. B., El País). 

Un des objectius d'aguesta hèsta dera cultura ei arténher cèrta projeccion.
Es actuacions que s'i representen an agut bona critica.
ERA IMATGE.

Immigrants.
"Coma càmbie eth país! ¿Non ves qu'aguesti immigrants de cultures tan dispariones menacen de desnaturalizar-mos?", idòlen es disciples de Duran, Ferrussola e uns auti lepenistes. Cultures? Qué deu èster tad a eri era cultura? "Era cultura, responen sajant d'auer rigor, ei era manifestacion, eth recuelh, era analisi,... dera nòsta manèra actuau d'èster e dera nòsta istòria". Alavetz, en acte avertim que non son es immigrants es qui apòrten era diferéncia, senon aqueri que, contra era idia illustrada de cultura coma excelléncia, concedissen importància e significat politic ath passat e as prejudicis qu'arrossègue era tradicion. Mès qui son es immigrants? Enquia quan un immigrant dèishe d'èster immigrant? Tà bères opcions ideologiques, èster immigrant non ei simplament trebalhar en estrangèr; ei complir damb tot un conjunt de requisits implicits que se convertissen en un estigmata jos eth quau i conviuen, en nòm dera cultura, tant es que trebalhen coma es que non ac hèn, tant es que son bravi coma es que hèn mauvestats. Un mòro e un romano son persones sense mès qualitats subergessentes qu'era d'èster exactament aquerò: mòros e romanesi. Totun, non ei immigrant un hustèr francés ne, encara mens, quinsevolh estrangèr europèu o magrebin damb ua bona renda. Ei domatge qu'ignorem aqueth avís lucid que didie qu'eth trebalhador blanc a mès en comun damb eth trebalhador nere per èster trebalhador que damb er empresari per èster blanc. 

QUÉ DIDES ARA!

Un govèrn sense wèb.

Non ei estonant qu'un còp encetat eth segle XXI era maxima institucion d'un país non compdegue damb ua wèb oficiau? Donques eth Conselh Generau d'Aran non dispause d'ua plana pròpria en internèt a on i pogue hèr publica tota era informacion tanhenta as actuacions de govèrn e ara activitat politica deth madeish Conselh coma organ collegiat. Ei normau qu'eth prumèr grop ena oposicion, Unitat d'Aran, li demane ath govèrn aranés qu'apràie lèu aguesta deficiéncia e que damb es naues tecnologies s'i metegue ath dia. 

